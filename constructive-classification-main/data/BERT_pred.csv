,text,labels,predictions
0,"En uenig kommune: 110 sommerhuse eller naturområder med dyreliv? I Kerteminde Kommune er der et ønske om at udstykke en mark til 110 sommerhusgrunde. Men det ønske skaber splittelse. Jette Nellemose købte for et par år siden en grund på Hindsholmvej i Kerteminde med sin mand John. Grunden består af en faldefærdig bygning og 222.000 kvadratmeter mark. En mark, som hun hurtigt så som en glimrende mulighed for byudvikling, stillede et møde op med den nuværende borgmester i kommunen, Kasper Ejsing Olesen (S), og foreslog et sommerhusområde. - Jeg vil være stolt, hvis jeg kan få lov til at lave det til Johannes Larsen-sommerhusafdeling, for her er virkelig pragtfuldt, siger Jette Nellemose og spejder ud over marken. Forslaget var borgmesteren positivt stemt over for. - Det er jo med til at gøre, at flere kommer til at være her, og det er med til at give større omsætning inde i byen. Vi har en fantastisk natur og en fantastisk strand, og vi deler rigtig gerne ud af den, siger Kasper Ejsing Olesen. Men så lige til er det bare ikke. Potentiale til natur Marken ved Hindsholmvej er et lavbundsområde. Det betyder, at området er egnet til natur, der kan styrke biodiversiteten, mens en del af området også ligger inden for strandbeskyttelseslinjen, hvor man ikke bare kan bygge og udstykke. Og hos Danmarks Naturfredningsforening (DN) møder det skepsis at udstykke området. - Jeg synes ikke, det er en god idé. Lavbundsområder har jo et utrolig stort potentiale til natur, fugleliv og biodiversitet, som er noget af det kommunen arbejder for. Og der hører sommerhuse ikke hjemme, siger Tonny Jack Nielsen, der er lokalformand hos DN i Kerteminde. Kerteminde vil gerne være en ""vild kommune"", men på en skala over naturkapital ligger kommunen nummer 79 ud af alle kommuner. - Vi kan gøre nok så meget, men vi kommer aldrig til at ligge i toppen, og det må vi bare indstille os på. For vi har rigtig meget landbrugsjord, og landbrugsjord tæller ikke som natur, forklarer Kasper Ejsing Olesen. Der skal ændringer til For at udstykke området ved Hindsholmvej kræver det både en ændring i lokalplanen og kommuneplanen i Kerteminde, samt planloven, der gælder nationalt. Der kan nemlig kun udstykkes et vis antal sommerhusgrunde på landsplan, og der skal derfor en lovændring til. Blandt de lokale politikere er der splittelse, når det kommer til områdets anvendelse. - Jeg tror, det bliver vanskeligt. I Kommuneplanen har vi udnævnt hele Hindsholm til særlig sårbart naturlandskab. Jeg synes, at området er for specielt til, at det kan bære 110 sommerhuse, siger Lars Ole Valsøe, der er kandidat for Konservative. - En del af partierne i Byrådet går ind for ubetinget vækst, det gør vi ikke i SF. Så er der potentiale for god natur, vil vi vurdere om naturkvaliteten er større end den gevinst, vi kan få ved flere turister, bakker SF's Alex Haurand op. - Jeg kan ikke se udfordringen. Et sommerhusområde plejer jo at ligge tæt ved kysten, så vi vil meget gerne se på mulighederne i området, siger Terje Pedersen fra DF. Men det fynske folketingsmedlem Erling Bonnesen (V) er klar til at gå videre med sagen. - Jeg tager sagen med til Christiansborg, synspunkter for os er klart; Kerteminde skal have lov, så vi kan få realiseret det projekt. Det er klart, at det ikke bare skal være det Vilde Vest, så man kan lave sommerhusgrunde, hvor man vil. Men her er der et behov, siger Erling Bonnesen. Tilbage på marken håber både borgmester og jordejer, at alle ændringer kan foretages, så der på et tidspunkt er et helstøbt sommerhusområde ud fra Nordstranden. - Lad os se en masse glade familier, mennesker og liv. Og lad dem bruge en hel masse penge, når de så er her, siger Jette Nellemose. Naturkapital er ét af de områder, der tirsdag bliver debatteret til Valgfolkefest i Kerteminde, og der kan du deltage. Grundet den stigende smitte med coronavirus skal både publikum og deltagere fremvise et gyldigt coronapas - i form af negativ test, færdigvaccination eller immunitetsbevis. Dato: 9. november Tidspunkt: Kl. 16-20 Adresse: Anexet - Lundsgaard Gods, Lundsgårdsvej 15, 5300 Kerteminde Du kan også finde begivenheden her på Facebook.",1,1
1,"Fejde mellem skoler: Undervisningstilbud møder modstand Svendborg Erhvervsskole vil tilbyde et grundforløb i Faaborg til en række håndværkeruddannelser. Idéen er ikke populær hos Syddansk Erhvervsskole. Er det en god idé, at unge mennesker på Sydvestfyn kan tage første del af deres uddannelse i Faaborg fremfor at skulle til Svendborg eller Odense? Det spørgsmål er erhvervsskolerne i henholdsvis Svendborg og Odense uenige om. Hos Svendborg Erhvervsskole ønsker man at oprette en afdeling i Faaborg, hvor elever kan tage første del af grundforløbet til en række fag inden for byggebranchen. Konkret vil man have fokus på elektriker, tømrer, murer, maler og snedker-fagene. - Vi er enige med Faaborg-Midtfyn Kommune om, at der er behov for en bredere uddannelsesdækning. Lige nu har man almen gymnasieuddannelse, en FGU og VUC, og det bliver for smalt, siger Allan Kruse, der er direktør på Svendborg Erhvervsskole. Planen er, at det nye grundforløb skal indgå i det såkaldte Campus Faaborg, som er et samarbejde mellem Faaborg-Midtfyn Kommune og blandt andet Faaborg Gymnasium, Social- og Sundhedsskolen Fyn og Svendborg Erhvervsskole og Gymnasium. Optaget på erhvervsskolens “byg”-linje er fra sidste år til i år steget fra 53 til 86, og det er en af grundene til, man nu går med planer om at udvide. - Det tyder på, at det går den vej - at flere vil vælge de her fag. Vi står over for, at vi skal udvide kapaciteten til august - og det tænker vi lige så godt, vi kan gøre decentralt, siger Allan Kruse. Erhvervsskolen i Svendborg har hos Styrelsen for Undervisning og Kvalitet søgt om penge til at indrette et værksted på Campus Faaborg Modstand fra Syddansk Erhvervsskole På Syddansk Erhvervsskole er man ikke begejstret for planerne, og i et høringssvar fremlægger skolen en række argumenter mod projektet. I høringssvaret lyder det blandt andet, at man mener, tiltaget vil kunne koste Syddansk Erhvervsskole et milliontab i omsætning, hvilket man frygter i sidste ende vil betyde både fyringer og give eleverne en dårligere uddannelse. Men det er ifølge erhvervsskolen mere end elevoptag og økonomi, det handler om. - Hvis det var elever, det handlede om, så ville vi sige, at det var fint, for så kunne man rekruttere flere til erhvervsuddannelserne, men svaret er, at vi ikke tror, det er den rigtige løsning, siger Lars Havelund Jensen, der er kommunikationschef på Syddansk Erhvervsskole. I sit høringssvar sætter erhvervsskolen spørgsmåltegn ved, om sådan et grundforløb kan holde et højt nok fagligt niveau. - Vi har erfaring med at have en lille afdeling, som vi har i Grindsted. Det fungerer, men det er ikke kun rosenrødt. Et godt undervisningsmiljø kræver både de rette tekniske faciliteter og et godt fagligt miljø, siger han. Fordi et eventuelt grundforløb i Faaborg vil bestå af relativt få studerende, som alle er på samme uddannelsestrin, tror Syddansk Erhvervsskole ikke på, at man kan skabe et stærkt nok fagligt miljø, hvor yngre elever bliver inspireret af de ældre og ser mulighederne inden for de forskellige fag. Gør man ikke det, risikerer man, at flere vil falde fra mener Lars Havelund Jensen. - Det er ikke, fordi vi ikke tror på Faaborg og Svendborg. Men det er et valg mellem uddannelsens indhold og afstand til uddannelsen. Afstandsproblematikken kan løses ved at lave effektive busruter til skolerne, hvilket man også har haft succes med. Man skal have blik for, at man ikke løser alt ved sådan et tilbud, siger Lars Havelund Jensen. - Oveni er den teknologi, der er på arbejdsmarkedet, så krævende at følge med i, og det bliver mere vanskeligt, hvis afdelingerne er små, siger han. Lokalt erhvervsliv skal inspirere Allan Kruse anerkender, at der er brug for at have særlig opmærksomhed på det faglige miljø, når man laver et tiltag som det planlagte grundforløb i Faaborg. Han er dog ikke enig i, at det vil risikere at koste på elevernes motivation. - Selvfølgelig er det vigtigt, at der er muligheder for at se rollemodeller. Det skal vi være opmærksomme på i et mindre udbud på Campus Faaborg. Derfor er det også tænkt ind at komme på besøg på skolen i Svendborg og besøge lokale virksomheder for at kunne spejle sig i nogle, som er længere i forløbet. Det har vi også opbakning til fra det lokale erhvervsliv, siger han. - Vi laver ikke et grundforløb for at gøre livet surt for vores søsterskoler. Derfor er det også godt, at der er nogen instanser over os, som skal tage stilling til det. Vi gør det her for elevernes skyld, og så håber vi, at der kommer god skole ud af det, siger Allan Kruse. Hvis Syddansk Erhvervsskole havde stillet sig positivt over for forslaget, ville regionsrådet kunne godkende planerne, men på grund af modstanden ender sagen sandsynligvis hos Børne- og Ungeministeriet. Regionsrådet tager 26. april tage stilling til sagen - i forretningsudvalget har man indstillet, at regionsrådet støtter tiltaget. Gør de det, går sagen videre til ministeriet, som endeligt skal afgøre, om Svendborg Erhvervsskoles idé bliver til virkelighed. Campus Faaborg er et samarbejde mellem: •	Faaborg Gymnasium •	Dalum Landbrugsskole, afdeling Korinth •	HF og VUC Fyn Faaborg •	Social- og Sundhedsskolen Fyn •	Svendborg Erhvervsskole og Gymnasier •	FGU Syd- og Midtfyn, afdeling Faaborg •	Faaborg-Midtfyn Erhvervsråd •	Faaborg-Midtfyn Kommune Formålet er at skabe flere uddannelsestilbud i byen og et attraktivt ungemljø. Kilde: Faaborg-Midtfyn Kommune",1,1
2,"Byrådsmedlem om husning af ukrainere: - Det vil være en historisk fejl Det vil være at gentage historien og lave en kæmpe fejl, hvis ukrainske flygtninge huses i udsatte boligområder som Vollsmose, lyder det fra Venstre i Odense. Regeringen siger indtil videre nej til at ændre på reglerne for parallelsamfund for at kunne huse ukrainske flygtninge i udsatte boligområder. Det samme gør Venstre i Odense Kommune. Det vil være en stor fejl, siger byrådsmedlem for partiet, Araz Khan. - Vi er i gang med at begå en historisk fejl igen, hvor vi skal have løst en udfordring, og så vil vi huse dem i områder, hvor vi forsøger at skabe noget positivt, og hvor vi i årtier har kæmpet med sociale problemer. Vi er nødt til at være klar Odenses borgmester, Peter Rahbæk Juel (S), er dog i modsætning til både Araz Khan og Regeringen klar til at huse ukrainske flygtninge i udsatte boligområder som Vollsmose. Han peger på, at vi potentielt står over for en decideret flygtningekrise og derfor må inddrage de boliger, der er mulige. - Hvis du er kategoriseret som ikkevestlig borger, så er der visse steder, hvor du ikke kan flytte ind, og det har vi altså brug, for at folk kan, siger Peter Rahbæk Juel. Men den løsning får Araz Khan til at bekymre sig. I stedet mener han, at der skal private aktører på banen i kommunen. - Vi vender på en tallerken og bør tage det med ro - vi bør gå i dialog med det private ejendomsmarked - det er ikke kun det offentlige, der skal byde ind her. Der er andre løsninger I et folketingssvar afviser indenrigs- og boligminister Kaare Dybvad Bek (S) som udgangspunkt, at reglerne skal laves om, så udsatte boligområder og forebyggelsesområder kan huse mennesker fra Ukraine. - Jeg ønsker ikke at risikere at sætte flere års fremgang i udsatte boligområder over styr eller at modvirke det store arbejde, som kommuner og boligorganisationer har lagt i boligområderne de senere år, skriver han ifølge Ritzau. Og den holdning går, i modsætning til Peter Rahbæk Juels, godt i spin med Araz Khans. - Vi bygger meget i Odense, både privat og alment boligbyggeri, som ville kunne bruges. Men her går man tilbage til planen om placere folk ude i ghettoer - det vil være en historisk fejl, siger han. Han håber derfor, at Odenses borgmester, Peter Rahbæk Juel, vil tage imod en invitation fra Araz Khan og Venstre, så der kan findes en mere holdbar løsning - også fremadrettet. TV 2 Fyn har endnu ikke fået svar på, hvor mange tomme og brugbare boliger, der kan tælles til i kommunen.",1,1
3,"Odense-spillerne ødelagde DM-pokalen, da de fejrede mesterskabet Odense Håndbold kunne lørdag lade sig hylde som danske mestre efter en sejr på 30-26 over Viborg HK. Det første danske mesterskab i Odense Håndbolds historie skulle fejres med manér. Og det blev det i den grad også. Dagen derpå fortsatte festlighederne nemlig med en hyldest på Odense Rådhus, og her havde man måske forventet, at det var Odense-spillerne, der ville se lidt trætte ud ovenpå guldfesten. Men det var faktisk noget helt andet, der var hårdest ramt. Den danske mesterskabs-pokal. Under nattens fejring fik den sig nemlig en del knubs, og selvom den i løbet af morgenen var blevet lappet nogenlunde fint sammen, var der stadig mindre skader at se på den hårdt tilkæmpede pokal. - Vi er lidt glade for at se den hel, for den var i seks stykker i går. Jeg tror, vi smed lidt rundt med den og kastede for meget med den. Den var i hvert fald i ret mange stykker i går. Vi havde ikke forventet at se den så flot og hel i dag, siger en grinende Mie Højlund til TV 2 SPORT. Ved siden af hende sad Odense-målmand Althea Reinhardt, som var lige så overrasket over at se pokalen i fin stand igen. - Det er megafedt at se den igen. Bare det at se den i et helt stykke er fantastisk, siger hun. En vild bustur Efter finalesejren mod Viborg HK fortsatte den ekstatiske jubel fra hallen i den efterfølgende bustur. Og ud fra spillernes beskrivelser af scenerne i bussen, kunne det sagtens være her, pokalen fik de første skrammer. - Busturen blev pludselig meget kort. Vi sang på vejen hjem og hørte god musik. Det var bare én lang fest, godt humør og en masse sang. Og så det dans, der kunne lade sig gøre på midtergangen i bussen. De stærke følelser fik lov til at få frit løb, siger Althea Reinhardt, der følges op af Mie Højlund, der også fremhæver festen i bussen. - I busturen hjem blev der virkelig festet igennem og råbt og skreget. Min stemme er også ret medtaget i dag, siger hun. Efter den festlige bustur ankom spillerne til et lokale, hvor der var mad og drikke, og her festede holdet med dans og musik til langt ud på aftenen. Odense Håndbold besejrede Viborg HK 30-26 i den anden finalekamp, som endte med at være den afgørende, da fynboerne også vandt klubbernes første finalemøde.",0,0
4,"Her er fire råd, der kan beskytte dig mod oversvømmelse Blive klogere på, hvordan du kan undgå oversvømmelser i kælderen, når vandmasserne rammer Fyn. Fyn har for alvor været ramt af store mængder regn de seneste dage, og det har fået flere vandforsyningsselskaber på overarbejde. Hos Vandcenter Syd, der har anlæg i Odense og Nordfyns Kommune, har de store mængder vand endda ført til oversvømmelser - både hos selskabet og hos kunderne. - Det er kommet usædvanligt meget vand. Der er fuld belastning på alle vores anlæg, regnvandsbassiner og kloakker, og nogle af vores afløbssystemer bliver så overbelastet, at vandet løber over. Derfor skal vi have pumpet noget vand væk, for at systemet ikke går i stå, siger Per Hallager, der er projektchef hos Vandcenter Syd og fortsætter. - Der er også masser af vores kunder, der oplever at blive oversvømmet, fordi vores systemer ikke kan følge med. Derfor har der også været meget travlt på telefonlinjerne. Regnvandets vej Når de store vandmasser rammer, har Vandcenter Syd svært ved at nå ud til alle kunder, der oplever oversvømmelser, fortæller Per Hallager. Derfor fokuserer man i stedet på, at anlæggene kan følge med regnmængderne. - Oversvømmelserne hos kunderne kan delvis skyldes de store mængder regn oppefra. Det kan også være, at vores systemer er overbelastet, og så kan kunderne ikke komme af med vandet igen. Derfor forsøger vi at sørge for, at vores egne anlæg fungerer. Jo hurtigere vi får styr på dem, des hurtigere kan kunderne få vandet væk igen, siger Per Hallager. Projektchefen pointerer desuden, at selv hvis de kunne pumpe vandet væk hos kunderne, så er det svært at vide, hvor det skal hen. - Systemet er allerede overbelastet. Vores anlæg kan klare op til en bestemt størrelse af regnhændelser, og når den mængde overskrides, bliver anlæggene overbelastet. Og det er selvfølgelig ubehageligt, når det sker, men det er for dyrt at dimensionere ud fra den største mængde regnvand, siger Per Hallager og forsætter. - Man kan sammenligne det med kø på motorvejen. Man kan heller ikke undgå kø, og hvis man anlagde ti ekstra spor, så ville de slet ikke blive udnyttet til fulde, og det ville være spild af ressourcer. Det kan du selv gøre Når kunderne ringer til Vandcenter Syd, vil de ofte få et råd med på vejen til, hvad de selv kan gøre for at undgå oversvømmelse, forklarer Per Hallager. Her er nogle af de vigtigste råd til fynboerne fra projektchefen: 1: Tjek dine installationer Før vandmasserne rammer, er det vigtigt at tjekke tagrender, brønde, ledninger og andre installationer på sin grund. Det er nemlig vigtigt at sikre, at de ikke er fyldt op med blade, som kan blokere og skabe oversvømmelser. 2: Sørg for at sikre systemet i kælderen Hvis man har en kælder, kan man forebygge mod oversvømmelser ved at installere en højvandslukke. Når kloaksystemet bliver overbelastet, kan man nemlig risikere, at vandet løber baglæns ind i kælderen. Højvandslukket sikre, at det ikke kan. 3: Beskyt din ejendom Skulle uheldet være ude, og vandet er ved at løbe over, så forsøg at beskytte din ejendom med sandsække ved kælderdøre og vinduer. 4: Aflast kloaksystemet Per Hallager opfordrer fynboerne til at håndtere regnvandet på egen grund, hvis de kan. Det kan man blandt andet gøre ved at afkople nogle af sine tagflader og fliser, så vandet kan løbe ind i haven og sive ned i grunden. Hermed kan man være med til aflaste det fælles kloaksystem og mindske antallet af oversvømmelser. I visse dele af Vandcenter Syds område, kan man endda få tilbagebetalt en lille del af ens tilslutningsbidrag til det fælles kloaksystem, hvis man vælger at håndtere regnvandet selv. Det beløb kan eksempelvis bruges på såkaldte regnbede eller en faskine, der er en kasse eller hulrum under jorden, som regnvandet kan sive ned i. På VandCenter Syds hjemmeside kan man læse mere om, hvordan man bliver frakoblet fælleskloakeringen i Odense og Nordfyns kommune.",1,1
5,"Solen kan kigge frem flere steder tirsdag Der er varmere vejr på vej, men for de fleste bliver tirsdag en grå affære. I slutningen af ugen kan der komme temperaturer i nærheden af ti grader. For de fleste fynboer bliver tirsdag en grå morgen, hvor solens stråler kun til nøds trænger igennem skydækket. Dagen begynder med temperaturer på omkring en til to grader de fleste steder. Men på den østlige del af Fyn og på Langeland kan man være heldig at se solen fra morgenstunden. Det er dog en stakket frist, da der trækker skyer ind fra nordvest. Det skyldes, at en front er på vej ind over landet, som bringer varme med sig senere på ugen. TV 2 Vejret forventer, at det holder tørt i løbet af eftermiddagen, men hen under aftenen kan der begynde at falde byger flere steder. Onsdag og torsdag bliver ligeledes overskyede, men med temperaturer på seks til otte grader. Fredag kigger solen frem, og det kan blive knap ti grader.",0,0
6,"Smitten stiger igen i Vollsmose Incidenstallet er oppe på 951,5 i Odense-bydelen Vollsmose, som igen oplever en stigning i antallet af smittede efter flere dages nedgang. Efter et par dage med faldende smittetal i Odense-bydelen Vollsmose viser de seneste tal mandag, at smitten igen stiger i området. Der er i løbet af det seneste døgn konstateret 12 nye smittede med coronavirus i Vollsmose, og det betyder, at incidenstallet er oppe på 951,5. Søndag lå incidenstallet på 875.  
 Sammenlignet med resten af Odense Kommune er incidenstallet fortsat meget højt i Vollsmose. Kommunen har samlet set, inklusive de smittede i Vollsmose, et incidenstal på 110,3.  
 Disse bydele har de laveste smittetal 
 Det højeste smittetal finder man desuden i Odense M og Odense SØ, som begge har incidenstal på 123. 
 Til gengæld er smitten forholdsmæssigt lav i Odense NV og Odense SV, der begge har incidenstal under 40.  Sammenligner man med resten af Fyn, er det kun Nyborg, der har samme smittetryk som Odense. Derimod er der lavere smitte i de fleste fynske kommuner, især Svendborg, Ærø, Assens og Faaborg-Midtfyn.  
 Massetest i Vollsmose fortsætter 
 I de seneste uger har der været gjort en større indsats for at få testet beboerne i Vollsmose. Det er blandt andet sket ved at ringe på døren hos folk, hvor de er blevet opfordret til at få foretaget en coronatest. Søndag blev der testet 1.519 personer i bydelen, og i løbet af den seneste uge er omkring 8.000 blevet testet i alt, hvilket gør boligområdet til det mest testede i Danmark. 
 Massetestene fortsætter i Vollsmose. Selv om en stor del af beboerne er blevet testet, opfordrer myndighederne til, at de bliver testet igen, gerne to gange om ugen. Incidens er et mål for antallet af nye sygdomstilfælde i en befolkningsgruppe i løbet af en given tidsperiode. Incidenstallet måles som antal nye smittede per 100.000 borgere.   For overvågning af covid-19 benyttes primært kumuleret incidens, som er den samlede andel af befolkningsgruppen, der fik sygdommen i hele tidsperioden.   Kilde: Statens Serum Institut",0,0
7,"Kronprinsessen deltog i særlig koncert om sindets skrøbelighed Kronprinsesse Mary var med, da Odense Symfoniorkester, Psykiatrifonden og foreningen Sind afholdt en af flere koncerter med fokus på psykisk sårbarhed. Som protektor for både Psykiatrifonden og foreningen Sind var kronprinsesse Mary med, da Odense Symfoniorkester fredag angav tonen i et særligt arrangement om psykisk sårbarhed. Det skete under en koncert i forbindelse med koncertrækken Mind the Music, der skal få publikum til at reflektere over sindets mangfoldighed og skrøbelighed. - Viden nedbryder tabuer. Vi skal gøre op med tabuer om psykisk sygdom. Det gør vi ved at tale om det, ved at læse om det - og det gør vi også gennem litteratur, film, teater - og som i aften: musik, sagde Torsten Bjørn Jacobsen, formand for Psykiatrifonden, i sin tale ved koncerterten. Samarbejdet fremhæver derfor nogle af de komponister, der har beskæftiget sig med krydsfeltet mellem det raske og syge sind. Ingen bivirkninger Flere danskere er under det seneste års nedlukninger af samfundet i forbindelse med coronapandemien været blevet udfrodret på psyken. Derfor håber formanden for foreningen Sind, Knud Kristensen, at samarbejdet og mødet i musikken giver flere mulighed for at spejle sig i hinandens oplevelser. Både dem, der selv lever med en psykisk lidelse, og deres pårørende. - Det sårbare sind kan tilføje noget til musikken, og musikken kan gøre noget godt for det sårbare sind, sagde Knud Kristensen i sin tale. Ifølge Torsten Bjørn Jakobsen er det vigtigt at sætte fokus på musikkens indvirkning på sindet. Blandt andet er det allerede påvist, at musik kan være med til at sænke niveauet af stresshormoner. - Og det bedste ved musikken? Den har - så vidt vides - ingen bivirkninger, sagde Torsten Bjørn Jacobsen.",0,1
8,"Fremtidens Assens: Ny havneplan skal binde byen sammen De to første skridt i retningen af et styrket kulturliv i Assens er nu taget. Visionen for udviklingen af havnepladsen og et nyt multifunktionelt bibliotek er klar til at blive ført ud i livet. Assens skal være en by på forkant, og nu har de indgået en kontrakt med de to virksomheder, som skal lave henholdsvis den nye havneplads i Assens og et 'multitek'. 
 Projekterne er første skridt i den udviklingsplan for byen, som er blevet kaldt 'Fremtidens Assens'. Projektet er støttet af Realdania, som en del af deres indsats, der hedder 'Hovedbyer på forkant'. Realdania giver halvdelen af pengene til projektet i Assens, som er budgetteret med 20 millioner kroner. 
 Dermed er de første to brikker på plads i byrådets vision for Assens. 
 Formand for Miljø, Teknik og Plan i Assens Kommune Dan Gørtz forventer, at projektet ikke alene vil gavne Assens by. 
 - Der bliver mere interesse for at komme til at bo her som fastboende. Dernæst får vi flere turister. Der skal skabes mere vækst i byen, og det vil også gavne hele kommunen, siger Dan Gørtz. 
 Et kulturelt og levende samlingspunkt 
 Projektet bliver delt op i to delprojekter, hvor WE Architecture, kommer til at stå for multiteket, og byMUNCH by- og landskabsdesign vil stå for omdannelsen af havnepladsen. Men inden planerne føres ud i livet, skal borgerne også høres. - Lige nu arbejder vi på en lokalplan, der skal danne rammerne for den dialog, vi skal have med borgerne, siger Dan Gørtz, formand for Miljø, Teknik og Plan i Assens Kommune. 
 Han forventer, at der i februar kan sendes en lokalplan for multiteket i høring.  
 Multiteket bliver et bibliotek, men med andet end bøger. Multiteket skal ifølge Elmer Phillipsen, der er formand for Beskæftigelse, Erhverv og Kultur, blive et åbent kultursted, hvor udstillinger, kunstnere og optrædende kan komme. Kun fantasien sætter grænser, fortæller han.  - Vi skal skabe rammerne om et bibliotek, men som også er meget mere end det. Et multitek, der også bliver en attraktion i sig selv, og som kan være et kulturelt og levende samlingspunkt, siger Elmer Philipsen. 
 - Det bliver et hotspot for vores by. Det bliver et fantastisk sted for både borgere og turister. Et åbent, inspirerende og kulturelt sted. Det ser vi meget frem til, siger Elmer Phillipsen. Fællesskab og bæredygtighed i fokus 
 Projekterne har fokus på at blive udviklet og indpasset i bybilledet på en bæredygtig måde, hvor bæredygtige tiltag bliver prioriteret. 
 - Multiteket og havnepladsen bliver et vigtigt mødested, som henvender sig til borgere, turister og andre besøgende i byen – i alle aldre, siger Astrid Bruus Thomsen, programchef i Realdania. Projektet bliver ifølge Anita Munch Jensen, som er indehaver af byMUNCH by- og landskabsdesign, en grøn midtbyplads, som bidrager til borgerne på flere niveauer; 
 - Både aktivitets-, sundheds- og klimamæssigt. Herved dannes startskuddet til et mere grønt og aktiv moderne Assens, siger Anita Munch Jensen.  Flere turister 
 På den anden side af sommerferien 2021, regner Assens byråd med, at man kan begynde at se de første synlige forandringer omkring den sydlige del af havnen. 
 - Der kommer til at ske mange ting på havnefronten de næste mange år. Også med lystfiskeriet. Det er vigtigt for os, at vi får bundet by og havn sammen, siger Elmer Philipsen. 
 Formand for Miljø, Teknik og Plan i Assens Kommune Dan Gørtz mener også, at havnen i sin nuværende form har udtjent sin værnepligt.  
 - Vi skal have skabt et nyt liv hernede, som kan trække særligt lystfiskerturister til, siger han og fortsætter: 
 - Der er rigtig stor sandsynlighed for, at vi kan trække flere turister til Assens med de rigtige investeringer. Og det er det, vi starter med, nu siger han.",1,1
9,"Skal nullermænd gøres kønsneutrale? Her er et udpluk af årets aprilsnarre Statsminister-Lars bliver til chefredaktør-Lars, og en plante producerer kød. Sådan drives der gæk 1. april. Siden begyndelsen af 1900-tallet har danske medier skrevet udspekulerede falske nyheder 1. april, og virksomheder på Fyn og i resten af landet er hoppet med på traditionen. 
 Få et overblik over nogle af torsdagens forsøg på at narre danskerne her: 
 Albani søger øl-bude 
 På Facebook lover det fynske bryggeri, at det i sommeren 2021 sender øl-cykelbude ud med frisktappet øl til odenseanerne.  
 Albani bringer u', som det hedder på godt fynsk. 
 Lars Løkke tager roret på Ekstra Bladet 
 Tidligere statsminister og nu løsgænger Lars Løkke Rasmussen og Ekstra Bladet har øjensynligt lagt den årelange strid bag sig. Ifølge avisen er Lars Løkke Rasmussen nemlig blevet chefredaktør på avisen. 
 - If you can't beat them, join them, siger Lars Løkke Rasmussen ifølge Ekstra Bladet om sin nye ansættelse. 
 Plastikkirurger løser problemet med ""håndværkerrevnen"" 
 En ny kosmetisk operation kan spare håndværkere fem centimeter. Det skriver privathospitalet AK Nygart i en pressemeddelelse. 
 Hospitalets plastikkirurger har angiveligt fundet en måde at operere den famøse håndværkerrevne væk, så landets håndværkere fremover trygt kan bukke sig forover eller sætte sig på hug. 
 Eske Willerslev og Meyers står bag ny kødproducerende plante 
 En forskergruppe anført af Eske Willerslev, Arne Astrup og Nguyen Trung Vo har sammensat dna fra kvæg og fra en ært. Det har resulteret i en ny art kaldet lollandsk kødrosin. 
 - Den nye hybridplante vokser ved hjælp af vand og sollys ligesom almindelige planter, men i stedet for ærter vokser der små kødbollelignende proteiner i bælgene, siger Nguyen Trung Vo. 
 Kvinfo vil gøre rent i sproget – nullermænd skal hedde nullerpersoner 
 Mange gør forårsrent i hjemmet. Men står det til Kvinfo, der er et videnscenter for køn, ligestilling og mangfoldighed, skal der også ryddes op i det ”kønnede” sprog. 
 Det skriver Kvinfo på sin hjemmeside. 
 Klumperne af støv, der samler sig i hjørner, kaldes traditionelt nullermænd, men det skal være slut. 
 Nullerpersoner bør være det nye ord, lyder det fra Kvinfo. Videnscentret henviser til, at det i Norge hedder hybelkanin (på dansk kollegiekanin), i Sverige dammtuss (støvtot) og på hollandsk stofvlok (støvfnug). 
 Kvinfo vil bede Dansk Sprognævn introducere det nye ord. 
 DF’s Søren Espersen flytter til Grønland og stifter nyt parti 
 Søren Espersen har siden 2005 været folketingsmedlem for Dansk Folkeparti, men nu er det slut. 
 Espersen, der blandt andet er partiets udenrigs-, færøerne- og grønlandsordfører, har besluttet at flytte til Ilulissat (Jakobshavn) i Grønland, hvor han har sammen med unge grønlændere har stiftet Grønlandsk Folkeparti. 
 Det oplyser han i en pressemeddelelse, der er delt på Twitter. 
 - Det er en gammel drøm, der nu går i opfyldelse, siger han i meddelelsen. 
 Søren Espersen vil stå på stemmesedlen til valget i Grønland 6. april, lyder det.",0,1
10,"- Brentfords håb om at overtale Eriksen vil sandsynligvis blive knust The Guardian forventer ikke, at Christian Eriksen bliver i Brentford efter sommerferien. Den store britiske avis The Guardian har lavet en liste med ti spillere, der skal holdes øje med i transfervinduet i disse uger. Én af dem er fynske Christian Eriksen, hvis kontrakt med Brentford udløber i slutningen af juni måned. The Guardian har et bud på, hvilken klub Eriksen ender med at skrive under med. - Brentfords håb om at overtale den danske midtbanespiller til at blive i klubben vil sandsynligvis blive knust, for Eriksen har tiltrukket sig interesse fra andre steder i Premier League. - Manchester United og Tottenham menes at have haft forhandlinger om et potentielt skifte i denne uge, hvor Tottenham vurderes at hente spilleren, der scorede 51 mål i 226 ligakampe for dem tidligere i karrieren. Vælger Christian Eriksen Tottenham, taler det godt ind i de ting, danskeren tidligere har sagt. Manchester United kan nemlig ikke tilbyde Champions League i næste sæson i modsætning til Spurs. - Jeg vil elske at spille Champions League-fodbold igen. Jeg ved, hvor sjovt det er, men det er ikke altafgørende for mig, har Christian Eriksen tidligere udtalt. Store stjerner på listen Af The Guardians liste over de ti spillere, der skal holdes øje med, fremgår følgende: Gabriel Jesus, Manchester City (Rygtes til Chelsea, Arsenal og Newcastle) Calvin Bassey, Rangers (Rygtes til Aston Villa og Wolverhampton) Frenkie de Jong, Barcelona (Rygtes til Manchester United) Youri Tielemans, Leicester (Rygtes til Arsenal) Gareth Bale, free agent (rygtes til Cardiff og MLS) Malcolm Ebiowei, Derby (rygtes til Crystal Palace og Manchester United) Djed Spence, Middlesbrough (rygtes til Tottenham) Sven Botman, Lille (rygtes til Milan og Newcastle) Junior Adamu, RB Leipzig (rygtes til West Ham, Leeds og Southampton)",0,0
11,"Fynske talenter vinder for årets danske kortfilm Odense Filmfestival kulminerede lørdag aften med et awardshow, og her var det et hold fra Fyn, der kunne gå hjem med prisen for årets danske kortfilm. Prisen kan bane vejen for større film og endnu større priser for det fynske hold. Det var med hujen og høje klapsalver, at filmskaberne Jeppe Wowk, Sylvia Le Fanu og hele deres filmhold trådte op på scenen ved Odense Filmfestivals awardshow lørdag aften. Fynboerne var nemlig vindere af årets danske kortfilm med deres film Amourteur. En sort/hvidfilm, der på tyve minutter skildrer et parforholds op- og nedture. Jeppe Wowk, der er producer på kortfilmen, er kommet på den anderkendte kortfilmsfestival siden 2010. Han var derfor begejstret for selv at kunne gå op på den store scene og modtage anderkendelse for sit arbejde. - Det var rigtigt dejligt, også fordi nærmest hele holdet var kommet og var til stede, så vi kunne gå op og modtage prisen sammen. Det kunne næsten ikke have været bedre, siger Jeppe Wowk. Fremtiden Prisen indbringer dog mere end blot en statuette til det fynske filmhold. De går også hjem med en pengepræmie på 20.000 kroner, en nominering til årets Robertpris, og de bliver indstillet til en Oscar-nominering. For festivalleder Birgitte Weinberger er der ikke tvivl om, at festivalen har stor betydning for de unge, der drømmer om at få en karriere i filmbranchen. - Der er ingen tvivl om, at det at have et sted, hvor man kan møde andre ligesindede, og hvor man kan få udstillet sit værk er alt afgørende. Vi har jo igennem de seneste mange år set eksempler på folk, der er startet her, som er endt alle mulige store og fede steder. - Så jeg tror ikke, at vi må underkende festivalens betydning i forhold til at udbrede sit talent og sit virke i filmbranchen, siger Birgitte Weinberger. Du kan se hele indslaget med Festivalleder Birgitte Weinberger her. En fynsk filmrejse Jeppe Wowk og Sylvia Le Fanu begyndte arbejdet med filmen Amourteur allerede tilbage i 2019. De to filmskabere har dog kendt hinanden endnu længere end det. Mange af folkene bag filmen har gået på den fynske filmskole 18Frames og går nu på samme filmuddannelse i Norge. For Sylvia Le Fanu, der er indstrutør på filmen, var det noget helt særligt at være tilbage på Fyn. Hun havde glædet sig til at vise sit arbejde frem på en festival, hvor kærligheden til filmen er i centrum. - OFF har været der helt fra starten til at pushe mit navn frem og har været med til, at jeg forstod, at jeg havde en plads her i filmbranchen, siger Sylvia Le Fanu. De to filmskabere håber, at prisen kan være med til at sætte dem på landkortet og åbne endnu flere døre for holdet bag filmen. - Jeg arbejder sammen med Jeppe på en spillefilm, som vi er i udvikling med på New Danish Screen. Så nu har det her da givet os lidt mod. Vi har ikke helt fået produktionsstøtte endnu, så det betyder meget, at vi kan arbejde videre på det, siger Sylvia Le Fanu. Du kan se hele indslaget med prisvinderne her.",0,1
12,"Mødrehjælpen efterspørger donationer: Har du konfirmationstøj hængende i skabet? Skab Event og Mødrehjælpen i Svendborg samler brugt konfirmationstøj ind, så nye konfirmander kan få glæde af det til et gratis event. Konfirmation handler om at bekræfte sin dåb, men for mange unge handler det også om konfirmationstøj, transport fra kirken og dyre gaver. Alle ting, der kan gøre en konfirmation dyr, og som ikke alle familier har råd til. Derfor har mødrehjælpen i Svendborg sammen med den svendborgensiske virksomhed Skab Event valgt at samle brugt konfirmationstøj ind, som økonomisk pressede familier kan få glæde af. - Vi vil gerne give familier mulighed for at få for eksempel en god konfirmationskjole. Det er en dyr ting at skulle ud at købe, siger Dorthe Bang, der er formand for Mødrehjælpens lokalforening i Svendborg. Skab Event og Mødrehjælpens indsamling skal ende ud i et event for kommende konfirmander og deres familier med fokus på genbrug og bæredygtighed. Afhængig af donationer Alle, der skal konfirmeres i 2022, kan ansøge om at deltage i eventet, men familier med færre økonomiske midler vil blive prioriteret, hvis der er mange ansøgere. - Vi vil gerne hjælpe familier med at finde inspiration i genbrugskonfirmationstøj og samtidig sætte fokus på det bæredygtige element ved genbrug. Konfirmationstøjet bliver oftest kun brugt denne ene dag, men har mange flere fantastiske stunder i sig, og kan i den grad genbruges, siger Luna Woer fra Skab Event. Eventet er dog afhængigt af, at unge og voksne i Svendborg har lyst til at give en donation. - Det er ikke bestemte krav for, hvem der kan søge, men vi sidder og kigger ansøgningerne igennem. Hvor mange ansøgere vi kan tage ind, beror jo selvfølgelig på, hvor meget tøj vi får, siger Dorthe Bang fra mødrehjælpen. Siden i går har Mødrehjælpen allerede modtaget en del konfirmationstøj, som kan gives videre til nye konfirmander. - Det er fine ting, vi får ind. Vi oplever faktisk, at folk tager rigtig godt imod det her, og vi regner med, at der bliver doneret meget, siger Dorthe Bang og fortsætter: - Jeg håber, at rigtig mange unge mennesker på Sydfyn vil overveje, om ikke deres gamle konfirmationstøj skal ud at leve videre hos nogle andre. Event med fokus på genbrug Konfirmationseventet afholdes den 23. marts på Naturama i Svendborg. Her vil der blandt andet være fremvisning af genbrugstøjet, goodiebags til de kommende konfirmander, og styling-tips fra en lokal frisør. - Vi vil gerne opfordre alle til at kigge deres klædeskabe igennem, om der hænger gamle konfirmationskjoler, jakkesæt eller skjorter, som kan få nyt liv på de kommende konfirmationsdage. Hvis tøjet og skoene alligevel samler støv i skabet, vil det gøre en kæmpe forskel for andre unge, hvis forældre ikke har råd til nyt tøj, siger Martine Rasmussen fra Skab Event. Du kan aflevere konfirmationstøj i Mødrehjælpens butik på Klosterplads 10 i Svendborg. Fristen for at donere tøj er torsdag den 10. marts 2022. Der kan doneres: Tøj, sko, tasker, hårpynt og andre accessories i alle størrelser og former. Vi søger både til drenge og piger. Det kan være kjoler og jakkesæt, men det kan også være fx hvide jeans, en flot cardigan og lignende. Alt hvad der kan bruges til en konfirmation i 2022. Tøjet skal være uden huller og pletter og i en stand, hvor du selv ville bruge det. Du kan aflevere konfirmationstingene i Mødrehjælpens butik på Klosterplads 10 i Svendborg.",1,1
13,"Onsdag genåbner Vollsmose: - Vi glæder os rigtig meget, siger skoleleder Efter otte dages nedlukning på grund af stigende coronasmitte kan skoler og kultur i Vollsmose onsdag igen åbne. Du kan følge genåbningen af Odinskolen onsdag morgen direkte her på tv2fyn.dk. Efter en uges nedlukning kan lærere og elever på Odinskolen i Odense onsdag morgen igen vende tilbage til klasselokalerne. Du kan følge genåbningen af Odinskolen direkte på tv2fyn.dk og TV 2 Fyns facebookside fra klokken 7.50 onsdag morgen. - Det er rigtig dejligt at nedlukningen var så kortvarig, og at vi nu igen kan byde velkommen til børnene på den nye Odinskolen. Det glæder vi os til, siger skoleleder Allan Feldskou. - Alt andet lige er det jo meningen med at lave skole, at børnene kommer, og at vi kan være sammen socialt og lave spændende undervisning, understreger skolelederen. Umiddelbart så Vollsmose Sogn ud til at skulle være nedlukket indtil alle coronarestriktioner bliver ophævet 10. september, men sognet kan åbne allerede onsdag, fordi alle reglerne omkring sognenedlukninger udløber 31. august. Genåbningen onsdag betyder, at skoler, fritidsklubber, foreninger og kulturtilbud i Vollsmose Sogn kan genoptage aktiviteterne. Således vil eleverne på Odinskolen og UngOdense, i sfo'er og klubtilbud samt på Mulernes Legatskole igen kunne møde fysisk op til undervisningen fra onsdag morgen. Desuden åbnes dørene til alle lokaler og lokaliteter, hvor der udøves kultur-, idræts-, forenings- og fritidsaktiviteter. En løftet pegefinger I kommunikationen til elever og forældre omkring genåbningen har skoleleder Allan Feldskou understreget vigtigheden af, at alle tager corona-situationen yderst alvorligt. - Det er lidt med en løftet pegefinger til forældrene og en klar besked om, at hvis et barn har det skidt, skal det blive hjemme og blive testet, så smitten ikke spreder sig igen. Det er forklaret med store bogstaver og fed skrift, siger Allan Feldskou. Han fortæller, at der er indrettet testcenter på begge de gamle afdelinger, som nu tilsammen udgør Odinskolen, så man to gange om ugen kan blive testet. - Det er vigtigt at understrege, at smitten stadig er høj i Vollsmose – selv om den ikke er så høj, som den har været. Så vi kommer med en meget tydelig opfordring til at blive testet. Og med en indtrængende anbefaling til alle på 12 år og over om at følge sundhedsmyndighedernes anbefaling om at blive vaccineret, siger Allan Feldskou. Skolelederen har under den kortvarige nedlukning været imponeret over den omstillingsparathed, som skolens lærere er i besiddelse af. - Vi har jo efterhånden en del erfaring i at lukke ned og lukke op. Vi snakker om snart halvandet skoleår, hvor det har været et vilkår. - Nu gælder det om at få genskabt den gode skoledag, og vi bliver nødt til at tale med børnene om de gode regler om håndvask, håndsprit, afstand igen. Og så glæder vi os til at se børnene igen onsdag morgen, siger Allan Feldskou. Du kan følge genåbningen af Odinskolen direkte på tv2fyn.dk og TV 2 Fyns facebookside fra klokken 7.50 onsdag morgen.",1,0
14,"Mindste klasser plantede skolegårdsskov: - Nu kan vi tænke på klima og corona ved at se på træerne Munkebjergskolen i Odense har plantet træer, som skal være med til at sætte fokus på klima, natur og coronapandemien til stor glæde for børnene i 0.-2. klasse. Med ihærdig hjælp fra elever i 0.-2. klasse fra Munkebjergskolen blev fem platantræer og et stort lindetræ plantet i deres skolegård, der ellers er dækket af asfalt, som man traditionelt kender den. Som den første byskole i Odense er Munkebjergskolen med i projektet 'Plant et Træ - skolegårdsskov', hvor håbet er at gøre skoler mere grønne, ligesom træerne også skal være et minde om coronapandemien. Og det var begejstrede børn, der var med til at sætte træerne i jorden. - Jeg tænker rigtig meget på det der klima, og nu kan vi tænke på det ved at se træerne, siger Marius Anderschou, der går i 2.a på Munkebjergskolen. Sender et signal Klasserne får ansvaret for hvert sit træ i skolegården, hvilket inkluderer vanding én gang om ugen de næste tre år. Og der gik heller ikke længere til dagens plantning, før alle træerne havde fået navne. - Vores hedder lykketræet, udbryder Vega Dahlgaard Grøn, der går i 2.a. - Og vores hedder det gyldne træ, supplerer Holger Willumsen Kempf fra 1.b. Der kommer ikke til at stå en skov i skolegården, men de seks træer kan give et lignende indtryk, forklarer børne- og ungerådmand i Odense Kommune, Susanne Crawley (R). - Det er en måde at sende et signal. Klimaet vil sikkert gerne have, at vi plantede mange kvadratmeter skov, men de går jo i skole inde i byen, så det her kan også bruges til at vise børnene, hvad træer og skove kan, siger rådmanden. Klimabevidstheden har gjort et stort indtryk på børnene. - Hvis man aldrig planter træer, så ville det være svært at trække vejret, siger Marius Anderschou og bliver bakket op af skolekammeraten. - Det er jo lidt ærgerligt, at alle skovhuggerne fælder træer til at bygge træhuse, siger Holger Willumsen Kempf. Corona og CO2 i et hug Midt mellem de mindre platantræer er et stort lindetræ blevet plantet, som har fået navnet ""Desidero"", hvilket betyder 'jeg savner'. For udover at være gavnligt for CO2-regnskabet og skabe større bevidsthed om klima og natur, skal træerne minde eleverne om coronatiden, der har haft stor indflydelse på deres skolegang. - Jeg håber, at børnene har lært om træer, grundvand og klima, men også at træerne er gode til at markere noget. Desidero skal markere afslutningen på coronaperioden, understreger Susanne Crawley. Det er børnene helt enige i. - Jeg tænker, at det er rigtig godt. Det føles godt at plante træerne, og jeg synes bare, at det er rart, at corona snart er overstået, siger Vega Dahlgaard Grøn. - Det er godt, at det kan minde os om en krise, siger Marius Anderschou. Det er ikke første gang, at Odense Kommune samarbejder med Plant et Træ om at få mere grønt ved skoler og børnehuse. I november plantede Højby Skole en skoleskov i samarbejde med Plant et Træ, der også har doneret frugtplantager til flere af byens børnehuse, altså vuggestuer og børnehaver.",1,1
15,"Minister: Nye skattecentre på Fyn skal jagte store økonomiske svindlere Når skattecentrene i Ringe og Svendborg åbner, kommer omkring 250 medarbejdere til at arbejde med at optrevle alvorlig skatteøkonomisk kriminalitet. I de kommende år bliver der etableret to nye skattecentre på Fyn - i henholdsvis Ringe og Svendborg - og her skal i alt 250 nye medarbejdere arbejde med at bekæmpe tung økonomisk kriminalitet. Skatteminister Morten Bødskov (S) besøgte mandag Ringe for at se de lokaler på Bygmestervej, der skal huse byens skattecenter, hvor omkring 125 nye statslige arbejdspladser får hjemme. - Cirka 125 medarbejdere skal blandt andet være med til at optrevle noget af den mere alvorlige skatteøkonomiske kriminalitet, vi ser - altså momskarruseller, kædesvig, skattely og de store tunge straffesager, siger skatteminister Morten Bødskov (S). - Det bliver gode, tunge arbejdspladser. Vi er et lille land med en åben økonomi, og desværre kan vi se, at der er nogen, som forsøger at udnytte det, og dem skal vi have bedre fat i, forklarer ministeren. Borgmester: Vi mangler højtuddannede Det glæder Faaborg-Midtfyn Kommunes borgmester, Hans Stavnsager (S), at Ringe får så mange nye arbejdspladser. - 125 arbejdspladser er i sig selv en stor arbejdsplads. Mange af dem, der skal arbejde her, er folk med længere videregående uddannelser, og sådan nogle arbejdspladser har vi ikke så mange af i forvejen, siger Hans Stavnsager. Jobcentrene i kommunen er i gang med at finde medarbejdere til det nye skattecenter, men stillingerne vil i høj grad blive besat af udefrakommende. - Nogle vil komme fra lokalområdet, men der vil også komme folk udefra. Forhåbentlig kan vi få dem til også at blive borgere i Faaborg-Midtfyn Kommune, siger borgmesteren. Franarret milliarder Også på skattecentret i Svendborg vil omkring 125 nye medarbejdere arbejde med at bekæmpe tung økonomisk kriminalitet. I de seneste år er der set eksempler på, hvordan privatpersoner har franarret den danske stat både millioner og milliarder af kroner. Svendborgs kommende skattecenter skal ligge i den tidligere erhvervsskole, hvor der lige nu er vaccinationscenter. Skattecentrene åbner i Ringe i 2022 og i Svendborg i 2023. Kædesvig er en betegnelse for handel med ydelser mellem virksomheder, hvor der bruges underleverandører, og hvor der foregår systematisk skatte- og momssvig. Hvert år svindles der for store beløb. Skattesvig er, når man med vilje eller ved såkaldt grov uagtsomhed ikke betaler skat af de oparbejdede overskud. En momskarrusel er kendetegnet ved, at en udenlandsk leverandør sælger en vare eller ydelse til en dansk virksomhed, der ikke afregner moms. Kilde: Skat",0,1
16,"Beboere frygter for naturområde: Byggeplaner vil ""'ødelægge naturen"" 89 underskrifter er nu indsamlet imod udstykningen af det nye boligområde på Bellinge Fælled. For byggeplanerne vil ødelægge naturen, lyder det fra beboer. Beboerne på Bellinge Fælled i det sydvestlige Odense er flittige brugere af det nærliggende naturområde. Men beboer Palle Skov frygter at miste naturområdet ved regnvandssøerne til fordel for endnu flere boliggrunde i det nye boligkvarter. - Vi vil gerne bruge naturen, og det vil man miste. Det er ikke nok bare at se på regnvandssøerne, men vi vil også gerne se på dyrelivet her, siger beboer og pensionist Palle Skov. - Jeg er kun interesseret i, at byen udvikler sig. Men hvorfor lige fjerne den natur, som vi har her? Der er masser plads i nærheden at bygge på. Den sidste etape af udstykningen på Bellinge Fælled er netop ved at blive behandlet på Odense Rådhus. Denne etape skal finde sted omkring stedets regnvandssøer, hvor der er et rigt plante- og dyreliv, fortæller Palle Skov. 89 underskrifter indsamlet Til stor frustration for beboerne har man derfor indsamlet 89 underskrifter imod den kommende lokalplan på området. - Vi gør det på grund af vores rige dyreliv, som vi har observeret de sidste tre år. Der er kommet et meget rigt dyreliv her, og hvis vi vil være en grøn kommune og en storby, så er det vigtigt at bevare nogle oaser, siger pensionist og beboer Palle Skov og fortsætter: - Og her er en oase som man virkelig skal opleve. Vil ""ødelægge naturen"" Bellinge Fælled er den første bæredygtige udstykning i Odense. Det betyder ifølge Odense Kommune, at der under hele opbygningen af området bliver passet bedre på naturen i kvarteret. Alligevel mener Palle Skov, at boligbyggeriet på sidste etape vil ""ødelægge naturen"", når boligområderne vil ligge klos op ad regnvandssøerne, hvor dyrene færdes. - Vi har observeret harer, hejrer, svaner, gæs og blishøns. Vi har sågar også set lærker her. - Hvis man begynder at bygge her, så er der ikke noget dyreliv. Der vil selvfølgelig være dyreliv, men det vil slet ikke være på samme niveau som nu, siger uddyber han. Bellinge Fælled består på nuværende tidspunkt af 285 parcelhusgrunde og otte såkaldte storparceller bestående af cirka 250 boliger. Den fjerde etape af udstykningen på Bellinge Fælled vil bestå af omkring 400-500 grunde. Her forventes de første grunde at blive udbudt til salg i 2023. På Fyn har eksempelvis stor vandsalamander, der er en fredet paddeart, bremset fynske byggeprojekter hele fire gange. Se, hvorhenne vandsalamanderen fik indflydelse på byggeriet på Fyn her.",1,1
17,"Mistænker drikkevandet er forurenet: Vandet skal koges på Langeland Der er mistanke om, at drikkevandet på dele af Langeland er forurenet med bakterier, så derfor skal vandet koges, inden det bruges. Der er mistanke om, at drikkevandet på Langeland er forurenet med E-colibakterier. Derfor skal vandet koges, inden man drikker det. Det skriver Langeland Forsyning på sin hjemmeside. Det er ikke hele Langeland, der er berørt af anbefalingen fra forsyningsselskabet, men dele af øen. Det drejer sig om et område, der strækker sig fra Tranekær i nord til Fuglsbølle i syd. Det vil altså også sige Rudkøbing. Derudover skal vandet også koges på Strynø og Siø. Vandprøven blev taget mellem en højdebeholder og en trykforøgerstation i Rudkøbing i forbindelse med en rutinemæssig kontrol tirsdag middag. - Og så skal den prøve dyrkes et par dage for at få et resultat. Og den prøve har vi fået besked om her til morgen, siger Lars Brik Rasmussen, der er direktør i Langelands Forsyning, til TV 2 Fyn. I dette tilfælde findes der 1 E-coli per 100 milliliter, hvilket er meget lidt. - Vi kontakter først kritiske forbrugere som skoler, institutioner og så videre, og så kontakter vi selvfølgelig også vores almindelige forbrugere efterfølgende for at gøre opmærksom på situationen, fortæller Lars Birk Rasmussen. Bestilt nye prøver Direktøren fortæller, at der nogle gange sker fejl i forbindelse med den prøve, der viser, at drikkevandet er forurenet. Derfor har Langelands Forsyning allerede bestilt flere omprøver, der skal tages forskellige steder i det berørte område. - Vi har bestilt flere prøver for at finde ud af, hvor kilden til forureningen er, hvis det viser sig, at vandet rent faktisk er forurenet, siger Lars Birk Rasmussen. De nye prøver bliver allerede taget torsdag, og så skal de også dyrkes et par dage, inden der er nogle resultater klar. Lars Birk Rasmussen forventer at få svar på prøverne på lørdag. Hvad kan vandet bruges til? Personlig hygiejne: Tandbørstning: Skal ske med kogt vand Bad: Vandet kan godt bruges til bruse- og karbad. Vær opmærksom på ikke at drikke vandet. Håndvask: Hænderne kan vaskes som sædvanligt, men før madlavning bør hænderne vaskes i afkølet kogt vand. ​ Madlavning: Vandet må ikke drikkes - kog vandet først Vandet kan sagtens bruges til kogning af kartofler m.m., for bakterien dør ved kort tids kogning. Vandet må ikke bruges til skylning af salat og andre grønsager, der spises rå. Hertil skal der bruges kogt vand. ​ Opvask: ​Undgå at bruge opvaskemaskinen i hjemmet, så længe vandet er forurenet. Vask i stedet op i kogt vand.​ ​ ​Tøjvask: Vandet kan anvendes til tøjvask. ​ ​Rengøring: ​Vandet kan bruges til rengøring. ​ ​​Hvor lang tid skal vandet koge? Vandet skal koge i to minutter ​ Kan jeg koge vand i en elkedel? Ja, men du skal koge vandet op to gange med 2-5 minutters mellemrum. ​ Må jeg bruge kaffemaskine? ​Nej, du skal ikke bruge kaffemaskine. Ved brug af kaffemaskine opnår vandet ikke en temperatur på de nødvendige 100 grader. ​ Må jeg drikke varme drikke fra automater?​ N​ej. Vandet i disse automater bliver ikke opvarmet tilstrækkeligt længe og ved tilstrækkeligt høje temperaturer til at bakterier bliver slået ihjel. ​ Kan jeg bruge vandet til at bage med?​ Ja, det kan du godt. Franskbrød, rundstykker, boller osv. opvarmes iflg. embedslægen tilstrækkeligt i ovnen til at dræbe bakterier. ​ Må jeg bruge vandet til at vande urtehave?​ Ja, det må du gerne. Salat og andre grønsager, der spises rå, skal dog skylles med kogt vand, inden de spises. ​ Må husdyr drikke vandet? Ja ​ Kan jeg hente rent vand et sted? Nej, den bedste løsning er at koge vandet, så derfor vil der ikke blive opstillet tankvogne. Det er sikkert at bruge vandet, så længe du følger de beskrevne forholdsregler. ​ Hvilke symptomer kan forureningen give? Der er kun en meget lille risiko for, at du bliver syg, hvis du har drukket af vandet. Indtil nu er der fundet meget små mængder af bakterier. Men kog vandet fra nu af, før du drikker det. Kontakt din læge, hvis du føler ubehag. ​ Hvornår kan jeg drikke vandet igen?​ Det kan vi desværre ikke sige. Vi udtager løbende vandprøver på ledningsnettet for at følge forureningens udvikling og for at få forureningskilden indkredset. Følg med på her på hjemmesiden.​ Du kan også tilmelde dig vores SMS-service her, så du får direkte besked. ​ ​Hvor kan jeg følge sagens udvikling? ​​Denne hjemmeside vil hele tiden indeholde de seneste oplysninger i sagen. Du kan også tilmelde dig vores SMS-service her, så du får direkte besked. ​ Kan jeg få erstatning for at skulle koge vandet?​ Nej. Som kunde hos Langeland Forsyning kan du naturligvis forvente, at du får leveret rent drikkevand. Men ifølge vandregulativets § 6.3 må enhver kunde, uden at have krav på erstatning, tåle de ulemper og eventuelle udgifter, der måtte opstå i forbindelse med forbigående forringet vandkvalitet, hvor vandet ikke kan bruges som normalt. ​Vi yder derfor ikke erstatning til forbrugere, der er nødt til at koge vandet. Det anbefales erhvervsdrivende at tegne en driftstabsforsikring. Kilde: Langelands Forsyning",0,0
18,"Det giftige PFOS har spredt sig i Seden: - Ingen kan fortælle os, hvad det betyder for vores kroppe Forurening med det giftige stof PFOS har spredt sig til en bæk via dræn i Odense-forstaden Seden. Langs Seden Bæk i det nordlige Odense går Anders Rasmussen og er bekymret. Han er medlem af Seden Strandby Kogræsserlaug og har udsigt til det rislende vand i bækken, men det er ikke så idyllisk, som det kan lyde. Nye målinger afslører nemlig, at vandet er forurenet med det giftige stof PFOS. Og grænseværdien er overskredet. - I naturen bør det ikke være. Og i hvert fald heller ikke i os mennesker, siger Anders Rasmussen. Som medlem af Seden Strandby Kogræsserlaug har han spist kød fra køer, der indeholdte PFOS. - Det er da bekymrende, for der er ingen, der kan fortælle os, hvad det betyder for vores kroppe. I oktober sidste år fortalte TV 2 Fyn, at der var fundet PFOS i området på et areal i Seden, hvor der græssede køer. Det var den opdagelse, der fik Odense Kommune og Vandcenter Syd til at foretage yderligere prøver. Og det er altså dem, der viser, at forureningen ikke kun afgrænser sig til græsningsområdet, men også langs Seden Bæk og de omkringliggende jorde. 292 gange højere end grænseværdien Den tilladte grænseværdi for PFOS er på 0,65 nanogram per liter. Men i prøver fra Seden er koncentrationen mellem 3,3 og 190 nanogram per liter - altså op til 292 gange højere end grænseværdien. En af dem, der har forstand PFOS-problemet er driftschef Andreas Bassett fra Vandcenter Syd. Han kalder prøverne fra Seden for ""et stykke over grænseværdien"". Antagelsen er, at forureningen stammer fra et af Vandcenter Syds renseanlæg i det nærliggende område - Vi forholder os til den forurening, som vi kan se, og som vi har har skyld i. Og så er det det, vi handler på nu, siger Andreas Bassett. To muligheder Teorien er, at giftstoffet har spredt sig via underjordiske dræn fra renseanlægget og hen til bækken. Hvad gør Vandcenter Syd så nu? - Lige nu har vores strategi to ben: Vi standser ulykken, kan man sige. Vi skal prøve at finde ud af, hvordan får vi det her dræn samlet op i tanke eller noget, og så skal vi finde ud af, hvad gør vi på den lange bane; skal der noget oprensning på selve grunden, eller kan vi rense drænvandet, svarer Andreas Bassett. Er det toppen af isbjerget? Tilbage ved den forurenede bæk er Anders Rasmussen fra kogræsserlauget i tvivl, om de på noget tidspunkt får kvæg tilbage på græs i området. - Vi må se hvor det ender. Det er nok kun toppen af isbjerget med alt det her forurening, siger han og tilføjer tvivlende: - Jeg synes faktisk Seden er ret hårdt ramt med forurening. Han tilføjer, at han tænker meget over, om Seden Strandby Kogræsserlaug fortsat skal have køer gående. - Det tror jeg faktisk ikke vi skal, når det både er i vandløbet og har været på græsarealerne, siger han. Hele PFOS-problematikken kom for alvor til Fyn i september sidste år. Her udpegede Danske Regioner 145 lokaliteter fordelt over hele landet. På Fyn blev der peget på lokationer i Odense, Svendborg, Middelfart, Munkebo og Assens. PFOS er et fluorstof, der har været anvendt i brandslukningsskum. Stoffet blev forbudt i 2006 og har ikke måttet anvendes i skum siden 2011. PFOS anses for at være kræftfremkaldende. Det påvirker reproduktionen og er akut giftigt. Stoffet forsvinder ikke særligt nemt i naturen, men ophobes gennem fødekæden.",0,0
19,"Internt opgør udløste knivstikkeri i Granparken Et knivstikkeri fandt fredag aften sted i Granparken i Odense. Et knivstikkeri fandt sent fredag aften sted i Granparken i det nordøstlige Odense. Fyns Politi modtager anmeldelse om hændelsen klokken 22.07. Episoden involverede to unge mænd født i 2003 og 2006. Det var manden fra 2003, der af den anden part blev stukket én gang med kniv i ryggen. Internt opgør ikke banderelateret Milan Holck Nielsen, vagtchef i Fyns Politi, understreger, at knivstikkeriet ikke er banderelateret. - Det er to, der kender hinanden og således et internt opgør, fortæller han lørdag morgen til TV 2 Fyn. Manden fra 2006 er sigtet for kvalificeret vold. Han blev fredag aften taget med til afhøring på politistationen og løsladt igen i løbet af natten. Han kan nu vente på, at sagen bliver taget op på et senere tidspunkt formentlig ved et retsmøde, hvor han kan forvente dom i sagen, oplyser vagtchefen ved Fyns Politi. Knivstikkeriet resulterede i en punkteret lunge, men vagtchefen oplyser, at manden, der var udsat for knivstikkeriet er udenfor livsfare. Hans tilstand betegnes som stabil.",0,0
20,"Misser Black Friday efter million-tyveri: - Vi er helt vingeskudt Den 30. august forsvandt parfume og kosmetik fra BeautyCos for flere millioner kroner. Det betyder, at virksomheden risikerer at miste både Black Friday og julesalget. I ly af mørket forsvandt endnu ukendte gerningsmænd med parfumer og kosmetik for op mod tre millioner kroner fra BeautyCos' varelager i det sydøstlige Odense. Tyvene forsvandt blandt andet med udsøgte mærker som Dior, Chanel og Versace, og tyveriet betyder, at fynske BeautyCos' i alt 11 landsdækkende butikker ikke kan få leveret varer, som de plejer. - Det er noget, vi har købt og bygger op hele foråret og sommeren igennem til vores store Black Friday- og julesalg, som er lige om hjørnet. - Vi er helt vingeskudt, da vi mangler alle vores varer til det salg. Der er desværre rigtig mange kunder, som går forgæves i vores butikker landet over, fortæller ejer Henrik Asmussen. Han forsikrer dog kunderne om, at medarbejderne på lageret forsøger at skaffe nye varer til butikkerne. - Lige nu gør vi alt, hvad vi overhovedet kan for at få fat på nogle erstatningsvarer, men Europa er ekstremt presset på varemangel, siger ejeren. Fyns Politi efterlyser vidner Tyveriet skete den 30. august mellem midnat og klokken 03.00 om morgenen, og Fyns Politi efterlyste tirsdag vidner, der kunne have set noget. Blandt andet er en hvid varebil set parkere tæt på varelageret i tidsrummet. Henrik Asmussen selv er overrasket over, hvor risikovillige tyvene har været under det store tyveri. - Vi har lukket vores svage punkt, hvor vi ellers troede, vi var godt dækket ind. Det har vist sig, at de kriminelle hele tiden udvikler sig og er mere kreative og mere dumdristige. De er villige til at risikere meget - nærmest livet - for at få fat i nogle varer, der ikke tilhører dem, siger ejeren. Rent Fort Knox Om kort tid flytter BeautyCos fra lejemålet på Niels Bohrs Allé, og selvom den står 1-0 til tyvene denne gang, får de ikke mulighed for at stjæle fra Henrik Asmussen igen. - Vi er ved at flytte domicil, og det nye bliver et Fort Knox uden lige. Om de kommer sidelæns eller fra luften, er vi klar, forsikrer Henrik Asmussen. Vidner til tyveriet kan kontakte Fyns Politi på telefon 114.",0,0
21,"Camilla blev fotograferet til fremtiden: - Man kan se tilbage på mundbind med et smil Om få år kan vi have glemt, hvordan mundbind var påkrævet alle steder. Det skal portrætserie gøre op med, mener Stadsarkivet Odense. De er efterhånden blevet en fast del af både påklædningen og bybilledet, og de færreste vil nok savne mundbindene, når vi på et tidspunkt kan tage dem endegyldigt af. 
 Men det er vigtigt at få dokumenteret den særlige periode for eftertiden, lyder det fra Stadsarkivet Odense. I den forbindelse bliver alle odenseanere nu opfordret til at smile til kameraet - med mundbind på. En af dem, der stillede mandag op foran stadarkivets linse var Camilla Thøgersen. Hun mener, at der er flere ting, vi kan tage med fra mundbindsperioden. 
 - Jeg tror, vi kommer til at se tilbage på en periode, hvor vi fik erfaringer med smittekæder, og hvordan vi bryder dem. Og hvis vi kommer godt igennem, synes jeg godt, man kan se tilbage på mundbindene med et smil, siger hun. 
 Projektet blev sat i gang mandag, og i den kommende tid vil et hold fotografer indfinde sig i Odense og tage portrætter af dem, der har lyst.  En radikal forskel 
 Ifølge stadsarkivar Johnny Wøllekær skal portrætbillederne foregå med mundbind på, fordi de er med til at understreger den radikale forskel på livet nu og tidligere. 
 - Man kunne forestille sig, at der indfinder sig en hverdag om et år eller to, hvor de er helt væk, og vi har glemt, at vi var nødt til at have dem på for at komme ind forskellige steder. Derfor er det vigtigt at dokumentere, siger han. Det var dog ikke alle dagens modeller, der tror, at vi allerede om nogle få år vil tænke på mundbind som noget fra en svunden tid. Emil Jørgensen tror derimod, de er kommet for at blive. 
 - Jeg ved ikke, om det ender med at være en historisk ting, for måske skal vi fortsætte med at gå med dem. Der er mange andre dele af verden, hvor det har været en fast del af hverdagen i mange år, siger han. Krise og mode 
 Det er ikke kun dem, der befinder sig i Odenses gader og stræder, der kan blive en del af dokumentation fra byen under coronakrisen. 
 Alle odenseanere er velkomne til at sende billeder ind af dem selv med maske på, fortæller stadsarkivaren.  
 - Ligesom når vi i gamle dage gik til fotografen og skulle have taget et billede til mormor. Og mundbindet behøver ikke være det klassiske blå, siger han.   
 Ifølge Johnny Wøllekær vise de forskellige typer af mundbind nemlig også, hvordan odenseanerne har taget det for nogle forhadte værnemiddel til sig og gjort det til en modegenstand.  
 - Normalt går vi meget op i, hvordan vores smil er på et portræt, men her er det helt væk, så det er noget andet, der er i fokus - øjnene og mundbindet, siger han. Skal dokumenteres bedre end den spanske syge 
 Det er ikke første gang siden coronavirussen kom til landet, at Stadsarkivet Odense sætter sig for at dokumentere den historiske tid. Allerede under første nedlukning blev odenseanerne opfordret til at dele billeder fra deres nye hverdag. - Vi har allerede fået en masse gode billeder af tomme gader, diverse sedler fra coronalukkede butikker og andet materiale, men vi vil gerne have endnu flere, og her er det naturligt at sætte spot på mundbind, for vi bruger dem alle vegne, siger Johnny Wøllekær. 
 - I foråret opdagede vi, at vi kun havde ét billede, der dokumenterer den spanske syge for 100 år siden. Den situation ønsker vi ikke, at vores efterkommere kommer til at stå i.  Selvom dokumentation til fremtiden er det primære formål, kunne Johnny Wøllekær også forstille sig, at man allerede om nogle år kunne lave en udstilling. 
 - Vi kan nemt glemme, hvordan det var, og derfor kan billederne hurtigt få en værdi, siger han. Er du odenseaner og ønsker at bidrage med billeder, kan du sende dem til  historienshus@odense.dk. Her skal du blot oplyse navn, adresse og telefonnummer samt give tilladelse til, at stadarkivet må bruge billederne.  For kvalitetens skyld skal portrætterne gerne være taget med et rigtigt kamera og gerne et sted i byen eller bare foran ens hus fremfor en hvid væg.",1,1
22,"Læge idømt stor bøde for at smide lægejournaler i papircontainer Lægejournaler med meget personfølsomme oplysninger endte i en papircontainer, og det koster nu en nordfynsk læge en bøde på 35.000 kroner. Det kan koste dyrt, hvis man ikke er opmærksom på, hvad man smider i skraldespanden. Det må en nordfynsk læge sande, efter han er blevet idømt en bøde på 35.000 kroner. Bøden får han, efter en kvinde fandt 23 patientjournaler samt en håndskrevet liste med 86 personers navne og CPR-numre i en papircontainer på en genbrugsstation. - Sagen starter med, at en kvinde er på genbrugsstationen for at smide gamle aviser ud. Da hun gør det, ser hun dokumenterne ligger sådan i en vifte, så man kan læse oplysningerne i journalerne, siger Maria Fanø-Fredeløkke, der er senioranklager ved Fyns Politi og anklager i sagen. - Det er papirer, hvor man kan læse alt om de her personer. Udover CPR-numre og navne, er det alt, hvad man har fejlet. Om de ryger, om de drikker. Hvordan deres mentale helbred er. I retten forklarede kvinden, at hun synes, det var ubehageligt, at papirerne lå til offentligt skue, og hun kontaktede derfor politiet. Stort fokus på datasikkerhed Efterfølgende blev papirerne sikret, og lægen blev sigtet for at overtræde journalføringsbekendtgørelsen, som tilsiger hvordan læger skal håndtere de oplysninger, der står i patientjournaler. Derudover blev han sigtet for at overtræde databeskyttelsesforordningen. Dommen blev afsagt 14. juni, og anklagemyndigheden har efterfølgende drøftet, om den skulle ankes, fordi man har stort fokus på, at de straffe, der bliver afsagt i sager om databeskyttelse, er hårde nok. - Vi har haft den forbi statsadvokaten for at drøfte, om den skulle ankes. Det gør vi, fordi der er stort fokus på det her område, og så vil man sikre, at straffen er høj nok. Det var den, fordi den er på linje med det datatilsynet anbefaler, siger Maria Fanø-Fredeløkke. Sket ved en fejl Lægen forklarede i retten, at journalerne var endt på genbrugsstationen ved en fejl, som bundede i, at de var blevet blandet sammen med nogle af hans personlige papirer. Derfor vidste han ikke, at der var personfølsomme oplysninger blandt de papirer, som blev smidt ud. At det er uforsætligt spiller ind i størrelsen på den bøde, som lægen nu står over for at skulle betale, forklarer sagens anklager. - Det, vi har lagt til grund, er, at det ikke gjort med vilje. Det er en fejl, siger Maria Fanø-Fredeløkke. Men selvom det er sket ved en fejl, er det alvorligt, da personfølsomme oplysninger i de forkerte hænder kan give mange problemer. - Vi har meget fokus på det, og vi har set utroligt mange sager med ID-tyveri og misbrug af CPR-numre. Det er noget, vi ser på med alvor. I den her sag er der både aspektet med CPR-numrene og med helbredsoplysningerne, som i sagens natur er meget personlige. Der er en grund til at helbredsoplysninger er særligt beskyttede, siger senioranklageren. Den dømte udbad sig efter dommen betænkningstid. Efter dommen er afsagt har man 14 dage, hvor det er muligt at anke.",0,0
23,"Vand trængte ind under mur - men beboere ånder lettet op Der er vand i haverne, men beboerne i Seden Stranby er alligevel ved godt mod. Beboerne i Seden Strandby har holdt vejret siden de første meldinger om stormfloder tikkede ind. Men søndag middag ser det ud til, at de endelig kan puste ud, fortæller beboeren Benny Clausen. - Jeg er lettet over, at vandet ikke er nået højere op. Man frygter jo det værste, siger han. Han bor tæt på Odense Fjord og har været nødsaget til at bygge en mur for enden af haven for at holde de stigende vandstande ude. - Det er hårdt, og man bekymrer sig meget, når de kommer med sådan en vejrmelding. Indtil videre er vandet ikke kommet over muren. Alligevel er der dannet en sø i haven af det vand, der er sivet under muren. Har taget højde for de værste tilfælde Hos Beredskab Fyn er man også positivt overrasket over vandstandene, fortæller myndighedschef Mikael Pedersen. - Vi er sluppet billigere end forventet. Rundt omkring på Fyn ser det rigtig fint ud, siger han. Det har dog alligevel været et travlt døgn. For man har været nødt til at lave alt det forberedende arbejde og tage højde for de værste tilfælde, fortæller han. - Arbejdet med watertube og sandsækkene var vi nødt til at lave som forebyggelse, for man kan jo aldrig vide. Men det er bedre at være på forkant, siger Mikael Pedersen. Råber på dige Beboerne i Seden Strandby har i mange år råbt på et dige, der skal beskytte de udsatte boliger. Men selv om der er bevilget en pulje penge, er den fortsat ikke blevet en realitet. Odense Kommune har i denne omgang tilbud beboere på de mest udsatte adresser, at opholde sig på den lokale skole. Da vandstanden ikke er blevet så høj som frygtet, er der dog ifølge TV 2 Fyns oplysninger ingen, der har benyttet sig af det. Og indtil videre stoler Benny Clausen på, at hans mur holder. - Det er jo en jeg har bygget. Så selvfølgelig, siger han.",0,0
24,"Fyns Politi filmer de forkerte steder: Kameraovervågning kunne afsløre langt flere kriminelle Ifølge en ny rapport fra Rigsrevisionen, er Fyns Politi ikke grundige nok, når de vælger steder, der skal kameraovervåges. Kameraerne har dog stadig en forebyggende effekt, påpeger chefpolitiinspektøren. De findes overalt i det fynske landskab. Overvågningskameraerne sørger for at forebygge kriminalitet og få forbryderne på bedre tanker. De har blandt andet været med til at give syv mænd en samlet dom på ni år og otte måneder i forbindelse med et groft overfald i Odense tilbage i marts. Alligevel mener Tommy Hummelmose (K), der er byrådsmedlem i Odense Kommune, at der er for få overvågningskameraer i Odense by. Desuden så han gerne, at de kameraer, der allerede findes i Odense, placeres langt bedre, end hvor de er i dag. - Når jeg taler med politibetjentene, så siger de jo netop, at videoovervågning er en af de allervigtigste ting at have i forhold til at få dømt de kriminelle, siger Tommy Hummelmose. Netop behovet for bedre placerede kameraer giver Rigsrevisionen ham nu ret i. Ifølge en analyse Rigsrevisionen netop har offentliggjort, så kan Fyns Politi nemlig øge trygheden blandt borgerne betragteligt, hvis man tænker sig bedre om, inden man sætter kameraovervågning op i blandt andet Svendborg, Odense og Middelfart. Skal ses i et større perspektiv Sammenlignet med landets øvrige politikredse er Fyns Politi dårligere til at placere overvågningskameraerne i forhold til, hvor de ville have størst effekt, siger Rigsrevisionen. Fyns Politi har heller ikke systematisk analyseret behovet i de områder, hvor man har sat overvågningskameraerne op. Ifølge Lars Bræmhøj, der chefpolitiinspektør hos Fyns Politi, skal man dog se effekten af kameraerne i et større perpsektiv. - Vi laver løbende analyser hos Fyns Politi i forhold til, hvordan vi bedst muligt agerer i den virkelighed, vi er i. Det er rigtigt, at vi har ikke lavet et kæmpestort analysearbejde i forhold til, hvor vi kunne få flest sigtelser. Det, vi i virkeligheden har valgt at prioritere, er forebyggelse og den tryghedsskabende indsats. Forbyggelse kan gøre en forskel Folketinget bevilgede i perioden 2018 til 2020 17,6 millioner kroner til opsætning af 450 overvågningskameraer af to omgange. Her fik Fyns Politi 12 nye overvågningskameraer. Et af dem blev placeret i et industriområde i Middelfart, hvor der på halvandet år havde været to tyverier. Alligevel valgte Fyns Politi at sætte overvågningskameraet op, selvom der i samme periode var 50 anmeldelser andre steder i Middelfart og i Odense over 200 anmeldelser. Og det mener Rigsrevisionen er problematisk. Lars Bræmhøj fortæller, at grunden til, at kameraet blev sat op i Middelfart, var, at der allerede var placeret et kamera på grund af en række tyverier i et industriområde. - Vi har selvfølgelig læst Rigsrevisionens rapport, og vi tager også kritikken til os. Nu har der ikke været ret mange tyverier ude i industrikvarteret i Middelfart, og så kan vi jo diskutere, om det er fordi, der ikke sker noget, eller om det er fordi, der faktisk er et forebyggende kamera derude. Et arbejde skal sættes igang Rigsrevisionen har nu bedt landets politikredse dokumentere, hvilken forebyggende effekt overvågningskameraerne har. De har samtidig pålagt politikredsene at gennemtænke, hvilken effekt kameraerne har på forskellige typer kriminalitet. Og det arbejde skal man i gang med så hurtigt som muligt, mener Tommy Hummelmose. - Den her rapport viser jo, at vi faktisk kunne mere end fordoble opklaringsraten af bandekriminalitet eller generel kriminalitet i Odense, hvis kameraerne var placeret lige præcis de steder, hvor kriminaliteten foregår, siger han. Lars Bræmhøj påpeger dog, at det er fejlagtigt, at det kun er politiets kameraer, der gør en forskel i kriminalitetsbekæmpelsen på Fyn. - Der er masser af videoovervågning rundt om i hele Fyns Politikreds. Og når vi har en sag, er det klart, at vi også forsøger at støvsuge områderne for, om der er nogle videooptagelser, som vi kan bruge. I øjeblikket er vi også ved at lave et kartotek over, hvor man har videokameraer henne. Og der er det faktisk en forpligtelse for de borgere, der har et kamera, at melde det ind til Fyns Politi, siger Lars Bræmhøj. Overvågningskameraerne har til gengæld hjulpet politiet i efterforskningsarbejdet. Her er der blevet rejst sted mellem 271 og 789 flere sigtelser for våben, narkotika, vold og uorden, fremgår det af af Rigsrevisionens rapport.",1,1
25,"Se møde mellem mor til syg dreng og borgmester: - Jeg kan ikke tale om sagen, når pressen filmer Moren til den døende et-årige Marco Trawel har i dag hængt balloner op i Faaborgs gader for at få politikerne i tale. Og på turen kom borgmester Hans Stavnager pludselig gående. - Du har vel hørt om min sag? Sådan lyder det fra Heidi Trawel, da hun på sin gåtur rundt i Faaborgs gader støder ind i borgmester Hans Stavnsager (S). Og borgmesteren har hørt om hendes sag. Lige såvel som mange andre den seneste uge. Siden mandag har TV 2 Fyn nemlig fulgt sagen om et-årige Marco Trawel, der ikke må få besøg af sine biologiske forældre Heidi og Bo i mere end to gange 30 minutter om ugen - selvom han er uhelbredeligt syg. Marco Trawel har været anbragt hos en plejefamilie, siden han var knap to måneder gammel. Faaborg-Midtfyn Kommune mener nemlig ikke, at Bo og Heidi Trawel egner sig til at varetage den fulde omsorg for deres søn. Heidi Trawel var i dag rundt i Faaborg for at gøre opmærksom på deres sag. Sammen med privatrådgiver Mette Valentin, hendes børn og en veninde delte hun balloner og kort rundt i Faaborg i håbet om at råbe politikerne op. Mødet med borgmesteren Turen går også forbi gaden, hvor borgmester Hans Stavnsager bor. Han skulle blot have haft et kort i postkassen og nogle balloner foran sit hus, men pludselig kommer borgmesteren gående. Her henvender Heidi Trawel sig til borgmesteren og beder om hjælp. Hun ønsker, at der kommer en afgørelse i sagen, så forældrene kan få mere samvær med Marco. Men i øjeblikket var det ikke noget borgmesteren ønskede at kommentere på ude foran sit hus. - Der er truffet en række afgørelser, men jeg kan ikke stå på min gadedør og tale om indholdet i en personsag. Og specielt ikke, når pressen står og filmer samtidig. Det kan jeg simpelthen ikke, lyder svaret fra Hans Stavnsager (S). - Det gør så ondt Da Heidi Trawel - udstyret med balloner og kridt - tog afsted fredag formiddag på sin gåtur rundt i byen, havde hun ikke regnet med at rende ind i borgmesteren. Men håbet var dog at nå igennem til politikerne og kommunen. - Det, jeg gerne vil opnå med det her, er simpelthen at råbe kommunen op og sige hallo kontakt os nu. Kom nu i dialog med os! Vil I ikke nok være søde at gøre et eller andet?, siger Heidi Trawel, da TV 2 Fyn møder hende, lige inden hun begiver sig afsted på sin tur rundt i byen. Flere steder deler Heidi Trawel og hendes familie og venner balloner og kort ud. Og flere steder skriver de Marcos navn med kridt. Undervejs bliver det hele også lidt for meget for moren, der bryder sammen. - Jeg synes, at det er forkasteligt, at jeg skal tvinges helt her ud og virkelig gå i medierne og lave sådan et event for at råbe politikerne og kommunen op, siger hun. Den etårige Marco Trawel lider af den meget alvorlige og sjældne nervesygdom Leighs Syndrom. Den rammer i gennemsnit ét barn hvert andet år herhjemme. Der findes ingen behandling, og man kan dø af sygdommen. - Det gør bare rigtig ondt, når så dejlige mennesker støtter mig, fordi det gør det ligesom mere virkeligt. Nu er det nu, at han er ved at dø, og tiden er ved at rende ud. Det gør så ondt, siger hun. Vi har i forbindelse med mødet forsøgt at få en kommentar fra Faaborg-Midtfyns borgmester Hans Stavnsager (S), men han har ikke ønsket at stille op til interview.",0,0
26,"Gitte om kaotiske tilstande i Krakow: - Jeg vil have folk med hjem Gitte Jul er buschauffør fra Odense, der skulle have hentet ukrainske flygtninge hjem til Fyn allerede onsdag. Men de polske myndigheder spændte ben for turen hjem. Frustrationen og trætheden kan ses i Gitte Juls ansigt. Hun står på banegården i Krakow, hvor hun med hjælp fra en tolk forsøger at få folk med ombord på den bus, hun sammen med en anden buschauffør er kørt fra Odense til Krakow med, for at hente flygtede ukrainere hjem til Fyn. Onsdag fik hun at vide, at de ikke måtte tage de ukrainske flygtninge med til Fyn, de havde planlagt, fordi polske regler angiveligt forbyder almindelige mennesker at tage flygtningene med til Danmark, hvis de er registreret som flygtninge i Polen. I stedet har hun sammen med den anden chauffør arbejdet på at fylde bussen op med andre ukrainere, der er parate til at tage med til Fyn. Men arbejdet har ikke været så lige til. Hvordan går det? - Det går ikke særlig godt. Det er virkelig frustrerende, at den polske regering har spændt ben for, at vi kan tage de her flygtninge med hjem. Jeg står her og kan risikere at blive arresteret og ikke komme med hjem til Danmark, men jeg er nået til det punkt, hvor jeg er ligeglad. Jeg er fuldstændig ligeglad. Jeg arbejder alene nu. Jeg vil have folk med hjem, siger Gitte Jul med blanke øjne. Det betyder alt Gitte er fast besluttet på, at turen til Polen ikke skal have været forgæves, så hun arbejder indtil sidste øjeblik på at få ukrainere med over i hendes bus. Hvad betyder det for dig, at få flygtninge med hjem? - Det betyder alt for mig nu. Jeg er gået udenom Bevar Ukraine og alle de forskellige andre, der har lovet at hjælpe mig. Jeg vil selv nu. Der er heldigvis folk, der er på vej over til bussen, men jeg fortsætter. TV 2 Fyn har en reporter og en fotograf i Polen, og de beretter om kaotiske tilstande på banegården i Krakow, hvor forvirringen om, hvor man skal søge hen er vokset fra onsdag til torsdag. Hør Frederik Zeuners beretning i videoen under artiklen. Fyn hjælper Ukraine er et nyt samarbejde mellem TV 2 Fyn, Fyens Stiftstidende og Fyns Amts Avis. De tre mediehuse vil i den kommende tid sammen fortælle, hvordan fynboerne allerede hjælper ukrainere, hvordan man kan bidrage med det, der er mest brug for, og så vil vi også stå for arrangementer om invasionen af Ukraine. Første arrangement finder sted på Middelfart Rådhus torsdag, hvor et panel med politikere og hjælpeorganisationer snakker om, hvordan du egentlig bedst hjælper Ukraine. Torsdag den 3. marts klokken 17 inviterer TV 2 Fyn Event til debat på Middelfart Rådhus om, hvordan vi fynboer bedst kan hjælpe ukrainere i Ukraine og lige her på Fyn. Stil dine spørgsmål til politikere, hjælpeorganisationer og herboende ukrainere. Du kan deltage helt gratis; book din billet ved at sende en mail til event@tv2fyn.dk. Du kan også følge debatten hjemmefra på følgende platforme: tv2fyn.dk, fyens.dk, faa.dk, TV 2 Fyns Facebook og TV 2 Fyn Nyhedskanalen.",1,1
27,"Nu skal skraldebiler køre på skrald i fynsk kommune Fra mandag er der flydende biogas i tanken på ti skraldebiler i Faaborg-Midtfyn Kommune. Mens flere og flere elbiler får fynsk asfalt under dækkene, går det noget langsommere med at gøre lastbiler og andre tunge køretøjer grønnere. Men i Faaborg-Midtfyn Kommune har man fundet skatten i skraldet. Fra mandag kører ti nye skraldebiler ud på vejene i kommunen. Alle ti skal køre på biogas lavet af madaffald. - Vi skal også bakke op omkring den der grønne bølge, siger Claus Malling, der er afdelingschef hos FFV Energi og Miljø, der er renovationsselskabet i Faaborg-Midtfyn. - Jeg synes, det er super godt. De ti skraldebiler kommer årligt til at indsamle 13.000 tons affald. Heraf udgør madaffaldet, som de skal køre på, 3.000 tons. Behov for stor reduktion 29 procent af de danske udledninger af drivhusgasser stammer i dag fra transportsektoren, og det tal forventes at stige til 34 procent i 2030, hvis der ikke bliver gjort noget. Det er især den tunge transport med lastbiler, som skal omstilles, hvis Danmark skal nå klimamålet om at reducere udledningen af drivhusgasser i 2030 med 70 procent. Og ikke mindst, hvis vi skal være et fuldstændig klimaneutralt samfund i 2050. I Faaborg-Midtfyn skal den cirkulære tanke bag skraldebilerne være med til at mindske CO2-udslippet i kommunen. - Når de samler det organiske affald ind, så går det til et af Nature Energys biogasanlæg, hvor der så bliver produceret biogas, som bilerne kan køre på, forklarer Janus Svendsen, der er handelschef hos Nature Energy. På den måde kan det skrald, bilerne samler ind, i sidste ende bringe dem rundt i kommunen. - Det ryger i spanden, og spanden ryger i tanken, og tanken laver gas, siger han. Godt, konkret eksempel Madaffaldet fra borgerne i kommunen vil kunne producere så meget flydende biogas, at det svarer til næsten 1.000.000 kilometer i lastbil. Borgmester Hans Stavnsager (S) er glad for den nye ordning, som han håber kan give inspiration andre steder. - Når vi sorterer vores affald i husholdningerne, og det så går i biogasanlægget og bliver lavet til gas, skraldebilerne kan køre på, så synes jeg, det er et godt, konkret eksempel på, at det faktisk betyder noget, hvad vi gør hver især, siger han. - Vi håber på, at private vognmandsfirmaer også efterhånden vil blive inspirerede af de løsninger, som vi afprøver her. I busdriften er vi også - i samarbejde med andre kommune - på vej over på biogas. De nye skraldebiler markerer også et nyt samarbejde mellem FFV Energi og Miljø og biogasselskabet Nature Energy.",1,1
28,"Trodser vejr og corona: - Jeg glæder mig helt vildt til at komme i vandet, fordi det sner Kulturinstitutioner, forlystesesparker og andre tilbud er lukket på stribe på grund af nedlukningen. Men en af de få ting, der stadig er tilgængeligt, skal findes ved kysten. Sneen daler ned over Søbadet i Nyborg. Temperaturen ligger på to grader, og vinden er frisk i ansigtet fra nordøst. 
 Og det er helt perfekt vejr til et dyp i Storebælt, hvis du spørger Marianne Ravn, der er høvding i Nyborgs vinterbaderklub, som hedder Vikingelauget Erik Klipping. - Jeg glæder mig helt vildt til at komme i vandet, fordi det sner. Da jeg startede som vinterbader, var der tit et lag is på vandet. Det sker ikke så ofte længere, så det er skønt, at det sner i dag. Det bliver fantastisk at stå i vandet i snevejr, siger Marianne Ravn om dagens dyp.  
 Marianne Ravn, der har vinderbadet i 12 år, fortæller, at det er vigtigt at benytte sig af det kolde havvand i disse tider. 
 - Der er forskning, der viser, at man har færre sygedag og større velvære og tilpashed i kroppen, hvis man vinterbader. Det er derfor, at vi lige hopper i og holder det ud, siger hun og fortsætter: - I denne tid, hvor de faste rammer bliver brudt, kan vinterbadning blive en rutine. Det er dejligt, at vi kan blive ved med det. Det frigiver et hav af dopaminer og endorfiner, der for eksempel kan modvirke en vinterdepression. Det er det, vinterbadning kan give os, siger den garvede vinterbader. 
 Corona har ændret badeturen 
 Badeklubben er lukket på grund af corona. Saunaen er låst af, og den store gruppe vinterbadere kan ikke mødes. Den nedlukning gælder til og med 17. januar. 
 Men på grund af de udendørsfaciliteter, som Søbadet i Nyborg har, er det alligevel muligt for vinterbaderne at hoppe i vandet. - Det er oplagt, da der er udendørskabiner, hvor man kan klæde om, så alle kan bruge faciliteterne. Vandet er skønt og helt klart. Så alle er velkommen til at hoppe i vandet. 
 Dog mødes vinterbaderne kun med en til to personer, og afstanden bliver ligeledes overholdt. Det er nemlig yderst vigtigt, at man ikke forsøger at vinterbade alene. 
 - Selv de mest rutinerede vinterbadere kan blive utilpasse i vandet. Simpelthen besvime i kulden. Derfor er man flere, når der skal bades, siger Marianne Ravn. 
 Vinterbadning er som en løbetur 
 Hvis man står på badebroen og overvejer, om man skal begynde at vinterbade, fortæller Marianne Ravn, at man skal se det som en løbetur. 
 - Der er nok mange, der kan sammenligne det med en løbetur. Det er rigtig dejligt bagefter. Der er mere i det end det ubehag, man føler i øjeblikket, man er i det kolde vand. Når man kommer op, får man varmen, som giver en masse energi til kroppen og hjernen, siger hun og fortsætter: - Ligesom en lang og hård løbetur er det først rart bagefter. Lige præcis sådan er det at hoppe i det kolde vand. 
 Vikingelauget Erik Klipping blev oprettet i 1991. Baggrunden for vinterbaderklubben var, at Nyborg Kommune ville fjerne bygninger, som udgør Søbadet. Dengang var der en gruppe mennesker, der tilbød, at de ville vedligeholde bygningerne, hvis de ikke blev fjernet. 
 Den aftale er i 2021 stadig overholdt, og nu er det så Søbadets surfere og vinterbadere, der sørger for bygningerne. Oprettet i 1991 Marianne Ravn er nuværende høvding i vinterbaderklubben 351 medlemmer 61 på ventelisten Beliggende i Nyborg på Østerøvej 43",1,1
29,"OB ser lyst på foråret efter svingende efterårssæson En god afslutning på efterårssæsonen giver tro på bedre resultater i foråret, hvor OB jagter en plads i top-6. Det har ikke været lutter succes for OB-mandskabet i efterårssæsonen, hvor holdet går på juleferie med en niendeplads og 16 point. 
 Alligevel har de seneste fire kampe givet tro på tingene, efter at fynboerne har slået AaB, fået uafgjort mod FC Midtjylland og FC København og slået Nykøbing FC i ottendedelsfinalen af Sydbank Pokalen. Det hæftede cheftræner Jakob Michelsen sig også ved, da han skulle gøre status over efterårssæsonen. 
 - Det har været en stærk afslutning på efteråret efter en halvsæson, der startede rigtigt godt, hvor vi ikke fik de point, som vi havde fortjent. 
 - Så havde vi nogle bump halvvejs, men er rykket tæt sammen i bussen i den seneste periode, hvor vi har spillet os i pokalkvartfinalen og har startet anden runde af grundspillet med at få point mod både Midtjylland og FCK, siger Jakob Michelsen. 
 Michelsens kontrakt udløber 
 Der er dog fortsat fire point op til top-6, som er klubbens erklærede målsætning. Den sjetteplads indtages tilmed af FCK. 
 - Jeg er ikke skræmt af afstanden til top-6. Jeg ville hellere være tættere på, men i og med vi har overstået de to suverænt bedste mandskaber i Danmark, så er det bestemt muligt. På det seneste har der været spekulationer om, at Jakob Michelsen er færdig som cheftræner i klubben. 
 Det ville hovedpersonen ikke selv forholde sig til, men henviste i stedet til, at han skulle holde møde med sportschef Michael Hemmingsen i starten af januar. OB-trænerens kontrakt står nemlig til at udløbe om et halvt år. 
 Fem point i tre kampe 
 OB-målmanden Oliver Christensen ville til gengæld gerne kommentere situationen, selv om han ikke helt forstår, hvorfor Jakob Michelsens job er til debat. - Det er klart, at når du har en træner med et halvt år tilbage af sin kontrakt, så vil der altid være skriverier og spekulationer. Vi kan kun forholde os til det, vi ved. 
 - Jeg kan ikke se, hvorfor der bliver skrevet de ting. Vi har fået fem point i de seneste tre kampe mod AaB, FCM og FCK. Det synes jeg egentligt er meget acceptabelt. Så må medierne skrive, hvad de vil, siger Oliver Christensen. 
 Søndag spillede fynboerne 1-1 med FC København på udebane i Superligaen.",0,0
30,"Spar på elregningen: I dette tidsrum skal du undgå at bruge vaskemaskinen Mellem klokken 17 og 20 er det dyrere at bruge el-artikler i huset, fordi der er større belastning på elnettet. Men der er steder, man kan spare på elforbruget. Mellem 17 og 20 er det en god idé at lade vaskemaskinen stå og mobiltelefonen være trukket ud af stikket. For der er forskel på elprisen på forskellige tidspunkter af dagen, og fra oktober til marts er det dyrest at forbruge el i tidsrummet fra 17 til 20. Det skriver Energi Fyn i en pressemeddelelse. Og elpriserne er gået fra historisk lave til historisk høje. I løbet af efteråret er elpriserne nemlig steget, og december tegner til at blive den dyreste måned nogensinde, hvis man kigger på strømregningen. I følge tal fra Dansk Energi koster én kilowatt-time i øjeblikket godt halvanden krone, mens den på samme tidspunkt sidste år lå mellem 25 og 40 øre. Drop unødvendig strøm At prisen stiger i vinterhalvåret skyldes, at vi befinder os mere indenfor, vi oftere tænder lyset, og skruer mere op for varmen. Netselskaberne har indført tidsdifferentierede tariffer, som betyder at den pris, man betaler for at få transporteret strøm, varierer afhængigt af, hvornår på døgnet strømmen skal bruges. Og når elnettet er ekstra belastet, som den vil være mellem 17 og 20, vil det altså være dyrere at få el-artiklerne i hjemmet til at virke. Prisen er dog lavere på alle andre tidspunkter af døgnet, ligesom det er i sommerhalvåret. Det er muligt selv at skrue på ting for at flytte elforbruget væk fra det dyreste tidsrum. Hold musen over ikonerne for at se, hvordan du kan spare. 1. Vask tøj på miljøvenlig vis Hvis du halverer vasketemperaturen fra for eksempel 60 grader til 30 grader, kan du spare 55 procent af strømmen. Dertil koster det cirka seks kroner, hver gang tøjet bliver tørret i en A-mærket tørretumbler, og derfor er det en god idé at bruge tørresnoren, når det er muligt. Desuden anbefales det at vælge kortere vaskeprogrammer. 2. Indstil radiatoren Den ideelle rumtemperatur er 21 grader, og det kan variere fra bolig til bolig, hvad termostaten skal stå på for at opnå den temperatur. Den skal helst ikke stå på mere end 3,5. Det er en god idé at have en ensartet temperatur i alle rum, for selvom man lukker døren til et køligt rum, vil der stadig trænge kold luft derfra til de tilstødende rum, hvilket får radiatorerne til at arbejde hårdere. 3. Vær opmærksom på standby-forbrug Sluk for de el-artikler, der ikke er i brug. Det kan være at slukke spillekonsoller, fjernsyn og så videre. En familie bruger i gennemsnit 400 kilowatt om året på standby-el, hvilket svarer til 800 kroner årligt. 4. Hav styr på energiforbruget i køkkenet Der er masser at tage fat på i køkkenet. Ved at udnyttet ovnens for- og eftervarme, kan man spare op til 25 procent af elforbruget. Derfor skal du ikke tænde ovnen, før maden bliver sat ind. Husk låget på gryden, når der bliver lavet mad på komfuret, for uden låg bliver der brugt tre gange så meget strøm. Og lad være med at bruge mere end tre deciliter vand, når der skal koges kartofler og en halv deciliter vand, når der koges æg. Der kan nemlig spares 30 procent af strømmen med mindre vand, da det så tager kortere tid for gryden at komme i kog. Optø frostvarer i køleskabet, da varerne så giver kulde til køleskabet, der vil bruge mindre strøm. Og hav desuden et øje på køleskabstemperaturen generelt. For hver grad, man sænker temperaturen, stiger forbruget med fem procent. 5. Tænk over udluftning Ved at lufte ud med gennemtræk to til tre gange om dagen i fem til ti minutter, frem for at åbne et enkelt vindue. Det vil nemlig afkøle vægge og andre overflader, hvilket krævet mere tid og energi at få temperaturen op igen. 6. Sluk lyset Husk at slukke lyset i rum, der ikke er i brug. Man kan for eksempel udnævne en ""lyseslukker"" i familien. Det er derudover en god idé at skifte til LED-lys. Selvom pærerne er dyrere at skaffe, så har de længere levetid og har et langt lavere energiforbrug. Ifølge sparenergi.dk vil en almindelig glødepærekæde koste 80 kroner i elforbrug, hvis den er tændt i 24 timer i seks uger, mens en LED-kæde vil koste 11 kroner.",1,1
31,"En hjælpende hånd: Syddansk samarbejde skal skubbe på omstillingen til grøn energi Energikrisen er på alles læber. Nu vil et spritnyt syddansk samarbejde klæde borgerne på til grønne energiløsninger. Og det kan komme flere fynboer til gavn. Ruslands invasion af Ukraine har sat fornyet skub i snakken om grøn energi og i takt med, at flere og flere modtager kraftigt forhøjede energiregninger, ønsker stadigt flere fynboer at omstille sig til en mere bæredygtig energikilde. Og det ønske ser nu ud til at blive hjulpet lidt på vej i flere fynske kommuner. Et nyt projekt kaldet COHEAT sættes således nu i søen i et samarbejde mellem Region Syddanmark, Dansk Fjernvarme, PlanEnergi, EC Network og flere syddanske kommuner. Bevilling fra EU Formålet med COHEAT er at skubbe på den grønne omstilling af boliger i Region Syddanmark - og således også på Fyn. Projektet er blevet til med støtte fra EU-programmet LIFE21 og vil facilitere en fælles indsats for varmeomlægning og energirenovering af boliger såvel som bygninger i de områder, der ikke på nuværende tidspunkt er dækket af fjernvarmenettet. I alt er fem fynske kommuner en del af projektet, nemlig Nyborg, Middelfart, Svendborg, Faaborg-Midtfyn og Assens. Hjælp til vidensdeling Ifølge Per Jespersen (S), der er formand for Klima- og Naturudvalget i Nyborg Kommune, er det særligt muligheden for at dele brugbar viden, der er fordelen ved, at kommunen nu får kompagniskab af de øvrige aktører i COHEAT: - Projektet handler om vidensdeling. Vi har søgt om midler til, at vi i Nyborg Kommune kan ansætte en, der kan vidensdele, oplyse og vejlede borgerne om, hvad de kan gøre. Der er mange borgere, der er i tvivl om, hvad de kan gøre for at omstille til en grøn energiløsning, og det skal vi ud og vejlede borgerne om. Der er det her projekt virkelig væsentligt, siger han og tilføjer: - Der er ingen grund til, at alle opfinder den dybe tallerken. Lad os tale om erfaringerne i stedet. Det vi kan finde på i Nyborg Kommune, kan vi med fordel dele med andre kommuner. Finansieringen er det mest centrale Ifølge Kim Behnke, der er udviklingschef hos Dansk Fjernvarme, er den store fordel ved COHEAT, at det indebærer muligheden for at tilbyde borgerne at få finansieret den omstilling, de potentielt står overfor: - Det vigtige er, at man fortæller borgerne om, hvordan den grønne omstilling kan finansieres. Hvis en privat familie eksempelvis skal af med deres oliefyr, for i stedet at få installeret noget andet til måske 100.000 kroner er det ikke sikkert, det er penge, de har, siger han og fortsætter: - Så en del af projektet her er også at give folk et godt og fornuftigt tilbud om, at få finansieret den grønne omstilling. Mod på mere Foreløbigt er en række fynske og jyske kommuner med i COHEAT, men det er ambitionen, at projektet skal nå endnu længere ud. På sigt er det således ønsket, at projektet når ud til hele Region Syddanmark og kommer til at inkludere samtlige kommuner i regionen. EU har i alt bevilget 11 millioner kroner til projektet.",1,1
32,"Højspændingskabel klos op ad boliger: Kommune afviste hjælp – ejer og bygherre eliminerer nu selv strålingsrisiko I fem år har to intetanende familier i Stige boet og sovet få meter fra et højspændingskabel, der bliver kategoriseret som muligvis kræftfremkaldende af sundhedsmyndighederne. Et halvt år efter sagen kom frem, er der nu fundet en løsning. Bekymring og utryghed hos to familier i Stige er nu erstattet af lettelse. Et muligvis kræftfremkaldende højspændingskabel få meter fra huset har fyldt alt i månedsvis, men løsningen viste sig at være både nemmere og billigere end frygtet. Selv om Odense Kommune kendte til sagen med kablet tæt på de to huse var det først i februar i år, at lejerne og ejeren af husene blev orienteret, da TV2 Fyn omtalte sagen. Og nu har ejeren af udlejningshusene på Hedelundhegnet og den oprindelige bygherre løst problemet efter rådgivning fra Energinet, der ejer kablet. - Det er jeg meget tilfreds med, og nu har vi ikke længere overvejelser om at flytte. Det havde vi før, siger Michael Trelle, der bor på Hedelundhegnet 7, og som har soveværelse få meter fra kablet, der ligger gravet ned i haven. Muligvis kræftfremkaldende Forskningen de senere år har fokuseret på en mulig sammenhæng mellem det at bo tæt på højspænding over længere tid og risikoen for leukæmi hos børn. Forskerne har hverken kunne be- eller afkræfte en sammenhæng, og derfor bliver langtidspåvirkning fra højspænding kategoriseret som ""muligvis kræftfremkaldende"". Myndighederne har derfor indført et forsigtighedsprincip, der anbefaler, at boliger ikke bygges for tæt på højspændingskabler. I kommuneplanen for Odense bliver det anbefalet, at beboelse bliver placeret ti meter fra højspændingskabler. Sagde jobbet op Ejeren af de otte huse på Hedelundhegnet fik også først i februar kendskab til, at der lå et højspændingskabel for tæt på to udlejningsejendomme i forhold til forsigtighedsprincippet. - Det satte en lavine i gang med henvendelser til kommunen, Energinet, bygherre, advokater og ikke mindst til lejerne, som blev forskrækkede, siger Tanja Steinbacher, der er medejer af de otte udlejningshuse på Hedelundhegnet. Det sidste halve år har Tanja Steinbacher brugt det meste af sin tid på at finde en løsning, der kan afværge en mulig stråling fra højspændingskablet, der kan transportere 150.000 volt. Hun har blandt andet sagt sit job op for hellige sig opgaven. - Det her er vores opsparing. Det er vores pension. Det er vores liv, så ja det havde meget store konsekvenser, hvis der ikke blev fundet en løsning, siger hun. Glemte forsigtighedsprincippet Energinet etablerede højspændingskablet gennem Stige i 2003. Kablet blev blandt andet trukket gennem et område, der dengang var et stykke bar jord. Men i 2016 opførte entreprenørfirmaet Per Pedersen Haarby A/S otte udlejningsejendomme på grunden. Odense Kommune havde dog ikke taget højde for forsigtighedsprincippet, og derfor blev der lavet lokalplan og givet byggetilladelser og ibrugtagningstilladelser, uden at kravet om ti meter til beboelse var omtalt. Først da Energinet udførte tilsyn i området blev det klart for kommunen, at højspændingskablet lå alt for tæt på to af de 16 udlejningsejendomme. Hvis lokalplanen havde omtalt forsigtighedsprincippet, er det ikke sikkert, at husene var blevet bygget så tæt på kablet. - Vi havde jo fået godkendt byggeriet og ibrugtagningstilladelse, så vi så ikke alvoren i det her. Havde vi på opførselstidspunktet vidst, at det var et problem, så havde vi jo havde handlet anderledes, siger Majbritt Pedersen, der er medejer af Per Pedersen Haarby A/S. Den daværende direktør for By- og Kulturforvaltningen, Anne Velling, skrev i en mail til fire ledende medarbejdere: ”Som jeg har nævnt, så er det også afgørende, at vi finder ud af, hvordan sådan en fejl kan opstå. Dels fordi vi vil blive afkrævet svar på det, dels fordi vi skal undgå det sker igen.” Den nu også daværende direktør i By- og Kulturforvaltningen Morten Møller Iversen, sagde i februar: - Sådan en fejl kan ske ved menneskelig uopmærksomhed i det her tilfælde. Vi har efterfølgende sikret procedurer, så det ikke sker igen, siger Morten Møller Iversen. Men selvom kommunen og Energinet kendte til det potentielt farlige højspændingskabel, fik beboerne aldrig noget at vide. Kommunen orienterede Per Pedersen Haarby A/S om kablet, da de skrev: ""Vi kan hertil bemærke, at det opførte byggeri efter vores opfattelse er lovligt. Det er endvidere vores vurdering, at Odense Kommune, som bygge- og planmyndighed, ikke umiddelbart har grundlag for at foretage yderligere i forhold til byggeriet eller anvendelsen heraf."" Først i februar i år fik beboerne og den nuværende ejer viden om højspændingskablet, da TV 2 Fyn orienterede dem. - Lige indtil det her blev omtalt i medierne havde vi mange henvendelser, om vi ikke ville sælge ejendommen. Jeg tror de kom en til to gange om måneden, men da det kom i pressen, stoppede det pludselig, siger Tanja Steinbacher. Tre løsningsmodeller Da Energinet blev opmærksom på fejlen, anbefalede de Odense Kommune tre mulige løsninger. Enten skulle husene flyttes eller også skulle kablet flyttes. Den tredje løsning var, at Odense Kommune undersøgte, om det var muligt at afskærme strålingen fra kablet. Men Odense Kommune fulgte ikke anbefalingerne. I stedet blev der udarbejdet et notat fra advokatfirmaet Codex Advokaterne, der konkluderede, at Odense Kommune ikke var erstatningsansvarlig, og dermed konkluderede kommunen, at den ikke havde lov til at bruge penge på en flytning. Derfor fik kablet fik lov at ligge klos op ad boligerne. - Den kommer desværre for Odense Kommunes tilfælde til at handle om jura, fordi vi ikke lovligt kan flytte kablet. Det er anden mands kabel på anden mands grund, så vi kan ikke gøre ret meget, sagde daværende direktør i By- og Kulturforvaltningen Morten Møller Iversen i februar, da TV 2 Fyn omtalte sagen. En måned efter, at sagen var kommet frem, resulterede Tanja Steinbachers arbejde i, at hun fik aftalt et møde med Odense Kommune for at finde en løsning på sagen. Møde med kommunen Mødet blev afholdt i marts, og både bygherre, ejer, rådmand og en jurist deltog i mødet. Ifølge Tanja Steinbacher og bygherre blev der indgået en aftale, der ville betyde, at kablet ville være flyttet inden sommerferien. Ifølge Tanja Steinbacher og Majbritt Pedersen erkendte rådmanden fejlen fra kommunens side og foreslog, at Tanja Steinbacher sendte et søgsmål mod kommunen. Dermed kunne Odense Kommune bidrage til en løsning, da et sagsanlæg i sidste ende risikerede at blive dyrere end en flytning af kablet ville være. - Hele aftalen var, at vi ikke skulle begynde at sagsøge hinanden, for både jeg, bygherre og kommunen ved godt, hvad et søgsmål koster. Det ligger langt over, hvad det ville koste at løse problemet, siger Tanja Steinbacher. Både Majbritt Pedersen og Tanja Steinbacher er enige om, at det var resultatet af mødet, og at der blev givet håndslag på aftalen. Men da Tanja Steinbacher havde fået udarbejdet et søgsmål og sendte det til kommunen, meddelte rådmand Søren Windell efter flere uger, at der aldrig havde været en aftale, og at kommunen ikke var erstatningsansvarlig og derfor ikke kunne være en del af en løsning. - Det kunne jeg slet ikke forstå. Vi gav jo håndslag, og jeg var overbevist om, at han ville være en del af løsningen, så det var jeg helt uforstående over for. Afviser aftale By- og kulturrådmand Søren Windell (K) afviser, at der blev indgået en aftale om, at kommunen skulle være part i en løsning. - Der er ikke indgået sådan en aftale. Der var klare rammer for mødet, og jeg sagde, at vi som kommune kan ikke bruge skatteborgernes penge, hvis der ikke er hjemmel til det, siger han. Hvorfor har to deltager fået en opfattelse af, at der blev indgået en aftale, som kommunen skulle være en del af? - De to deltagere i mødet har en interesse i at sige, at vi har en aftale, og deres udlægning af mødet er en anden, end den vi har, og det er beklageligt. Men vi kan som kommune ikke indgå i en handel og sige, at man kan sende et søgsmål til os, og så kan kommunen godt deltage i en løsning. Billigt løsningsforslag Men Tanja Steinbacher gav ikke op og fik kontakt til en ekspert hos Energinet. Hans målinger viste, at strålingen fra kablet ikke oversteg anbefalingerne i forsigtighedsprincippet. Samtidig foreslog han, at kablet blev indkapsles i tykke jernplader. Det ville minimere strålingen til nærmest ingenting. Samtidig var løsningen uhyre billig i forhold til de første overslag over, hvad en flytning af kablet ville koste. I 2017 lød prisen på 2,5 millioner kroner. En indkapsling i jern kunne udføres for godt 100.000 kroner. Tanja Steinbacher forsøgte igen at få Odense Kommune inddraget i løsningen, men det var ifølge hende forgæves. - Da jeg prøvede at komme i kontakt med Søren Windell henviste han til advokaten, og han ønskede ingen kontakt i denne sag, siger hun. Derfor besluttede bygherren Per Pedersen Haarby A/S og Tanja Steinbacher selv at indkapsle kablet i jern. Under overværelse af tre repræsentanter fra Energinet blev indkapslingen gennemført over tre dage i sidste uge. - Det betyder alt, det er ubeskriveligt. Nu har vi løst problemet og lejerne er sikret. Samtidig er min investering sikret, og det har også en betydning, siger Tanja Steinbacher. Betalingen for indkapslingen og gravearbejdet blev betalt af Per Pedersen Haarby A/S. Bitterhed over kommunens rolle Men selvom problemet med det muligvis kræftfremkaldende kabel er blevet løst, er både ejer, bygherre og lejere uforstående over for, at kommunen ikke har deltaget i at løse de fejl, de selv har et ansvar for. - Jeg synes, at det er respektløst. Vi havde ønsket noget mere handlekraft fra kommunens side, men så var det godt, vi kunne handle selv, lyder det fra Maibritt Pedersen. - Det er dejligt og betryggende at vide, at nu er det skærmet af. Men jeg synes, at det er forkasteligt, at man kan frasige sig sit ansvar, når man har lavet en fejl, siger Helle Trelle fra Hedelundhegnet 7. Sundhedsrisiko ved højspænding Højspændingskabler har tidligere været mistænkt for at kunne fremkalde en lang række alvorlige sygdomme for mennesker, som bor tæt på kablerne i længere tid. Forskning tydede for 20 år siden på at mennesker efter langtidspåvirkning havde forøget risikoen for både depression, søvnløshed, selvmord, abort, hovedpine, migræne og leukæmi. Nyere forskning har ikke påvist en sammenhæng mellem disse alvorlige sygdomme, og det at bo nær højspænding. Forskningen har dog ikke kunne udelukke, at børn, der bor i nærheden af højspænding, har en forøget risiko for at udvikle leukæmi ved langtidspåvirkning. Sundhedsorganisationen WHO klassificerer højspænding som ""muligvis kræftfremkaldende"".",1,0
33,"GOG overrasker med ekstraordinær forstærkning Der er store smil i Gudme. Byens håndboldhold, GOG, har nemlig formået at skrive kontrakt med den dygtige norske målmand Torbjørn Bergerud. Der kommer markant forstærkning til GOG på målmandsposten fra næste sæson. 
 Den sydfynske klub har onsdag offentliggjort, at de får fornøjelsen af den norske landsholdskeeper Torbjørn Bergerud, der siden 2018 har vogtet målet i den tyske storklub Flensburg-Handewitt. 
 Parterne har skrevet under på en kontrakt på et enkelt år, og det har cheftræner Nicolej Krickau mildest talt svært ved at få armene ned over. 
 - Det er en ekstraordinær forstærkning. For at være ærlig troede vi ikke, at vi kunne komme i nærheden af at hente sådan en spiller i den her omgang, siger en begejstret Krickau til TV 2 SPORT. - Det er meget tilfredsstillende og et ekstra hak i bæltet i forhold til vores ambitioner om at vinde nogle flere titler. 
 Den norske hovedperson er da også selv meget tilfreds med, at han fra sommer skal tørne ud for GOG og kæmpe med om titlerne i Danmark. 
 - GOG er en klub, der spiller hurtig og god håndbold, og jeg er sikker på, at det kan være med til at udvikle mig som spiller. Desuden er GOG blandt topholdene i Danmark, og det var vigtigt for mig at komme til en klub, der skal spille med om titlerne. 
 - Jeg synes, at truppen ser meget stærk ud, og GOG har alle muligheder for at spille med om guldet, udtaler nordmanden i en pressemeddelelse. Profil på det norske landshold 
 Det er ikke hvem som helst, Nicolej Krickau har formået at få til de mangefoldige danske mestre. 
 Som fast inventar i målet hos det norske landshold har 26-årige Torbjørn Bergerud været en af de absolutte nøgler til de to sølvmedaljer, de norske herrer har vundet ved VM i 2017 og 2019 samt bronzemedaljen fra EM sidste år. 
 På sydfyn er de da også godt klar over, at den 26-årige keeper ikke kommer til at stå resten af karrieren i GOG. Det er talentet ganske enkelt for stort til. 
 - Vi ved da godt, at der venter større opgaver på Bergerud senere. Men jeg tror, vi har ramt en timing, der passer ham rigtig godt et enkelt år, lyder det fra Nicolej Krickau til TV 2 SPORT. 
 - Kontrakter på et år er ikke noget, vi strategisk går efter, men det passer bare rigtig godt på målmandsposten, som virkelig er en 'produktposition'. Så vi tager alt den tid, vi overhovedet kan få med Bergerud. 
 Det er ikke første gang, at den norske profil skal optræde i den danske liga. 
 Fra 2016 og to år frem var Bergerud en af de absolutte profiler i TTH Holstebro, inden turen gik til det tyske og danskerklubben Flensburg-Handewitt.",0,0
34,"Flere voldsepisoder på havnefest: 15-årig fik brækket kæben og ødelagt flere tænder En person er anholdt i kølvandet på en række voldsepisoder til Kerteminde Havnefest i den forgangne weekend. En 15-årig dreng fra Kerteminde blev natten til søndag slået ned, da han var på vej hjem fra havnefest i byen. Den 15-årige fik ved overfaldet brækket kæben, ligesom han fik brud på munden og bihulen samt ødelagt flere tænder. TV 2 Fyn har været i kontakt med drengens far, som bekræfter overfaldet, men ikke har yderligere kommentarer. På Facebook skriver han, at overfaldet skete på hjørnet af Vestergade og Longsvej natten til søndag klokken 02.50. Facebookopslaget er ledsaget af to billeder af den 15-årige dreng, som er taget umiddelbart efter overfaldet. TV 2 Fyn har redaktionelt besluttet ikke at vise de to voldsomme billeder, der viser de omfattende skader i drengens ansigt samt hans ødelagte og blodige tænder. Forældrenes opslag om overfaldet er i skrivende stund delt mere end 16.000 gange. Efterlyser vidner Fyns Politi skriver i en pressemeddelelse, at det lige nu efterforsker flere voldsepisoder i forbindelse med weekendens havnefest i Kerteminde - blandt andet overfaldet på den 15-årige dreng. - Vi vil meget høre, hvis nogen ved noget om den pågældende sag. Der var rigtig mange i byen i Kerteminde natten til søndag på grund af havnefesten, så derfor kan der være nogen, som sidder inde med oplysninger, der kan hjælpe med at finde frem til gerningsmanden. - Det skal selvfølgelig været både sikkert og trygt at gå en havnefest, så derfor håber vi meget at få fat i den skyldige, siger vicepolitiinspektør Anders Furbo Therkelsen. Flere voldsepisoder Overfaldet på den 15-årige dreng var ikke den eneste voldsepisode i Kerteminde i weekenden. Politiet har anholdt og sigtet en 20-årig mand for tre andre episoder. Han er efterfølgende blevet løsladt igen. Klokken 02.19 fik politiet en anmeldelse om, at en 18-årig mand var blevet væltet omkuld af flere gerningsmænd - herunder den anholdte. Det skete på Dosseringen. Klokken 02.20 blev en 16-årig mand slået med knytnæve, det var også på Doseringen i Kerteminde. Han blev lettere tilskadekommen. Endelig er den 20-årige sigtet i en sag fra klokken 02.39, hvor fik politiet en anmeldelse om, at en 19-årig mand var blev sparket i hovedet på Paludan Müllers Plads. Han blev lettere tilskadekommen. - Det er umiddelbart vores vurdering, at der har været usædvanligt mange sager om vold ved dette års havnefest i Kerteminde i forhold til tidligere år, hvor der kun var ganske få sager. - Det er svært at sige hvorfor, det blev anderledes, men der er jo i tre af sagerne formentlig tale om samme gerningsmand, og det er selvfølgelig tydeligt i tallene, siger Anders Furbo Therkelsen. Politiet har endnu ikke anholdt nogen i forbindelse med det omtalte overfald på den 15-årige dreng. Politiet vil gerne høre fra personer, der kan have set eller hørt noget i forbindelse med overfaldet. Hvis du var tilstede ved havnefesten og ved noget om voldsepisoderne, så hører TV2 Fyn meget gerne fra dig. Kontakt os på tip@tv2fyn.dk eller ring til vores journalister på 6315 6000",0,0
35,"Lokale smagsoplevelser i Svendborg: Maybritt og Manoj vil sælge indiske chips i Europa Til lørdagens valgfolkefest kunne man få flere lokale smagsoplevelser. Nogle meget lokale og andre med drømmen om at nå længere ud i verden. Da coronakrisen kom til Danmark i marts 2020, så det sort ud for Maybritt Beutnagels rejsebureau. - Min mand er pilot, og jeg havde lige startet et rejsebureau, så vi sad pludselig uden jobs, og tænkte: Hvad gør vi nu?, fortæller Maybritt Beutnagel. Hendes mand kommer fra Indien, og derfor fandt de på, at de ville lave noget med indisk mad, og det endte med at blive indiske snacks. Snacks som de lørdag aften delte smagsprøver ud af på Valgfolkefesten i Svendborg. - Vi har i lang tid eksperimenteret med indiske snacks og prøvet dem af på vores gæster, og de var rigtig glade for det. Så det var det, vi valgte at gå med, siger hun. Dermed blev coronaviruspandemien startskuddet til en helt ny rejse. - Det inspirerede os til at gøre noget andet end det vi ellers havde planlagt, siger hun. Vil nå ud i hele verden Selvom virksomheden er en lille lokal virksomhed i Svendborg, så har den allerede opnået en pris. - Det går helt forrygende. Blandt andet har vi vundet årets produktpris i kokkekonkurrencen sol over Gudhjem, så det er vi jo meget stolte af, siger Maybritt Beutnagel. Parret drømmer om at komme til at sælge deres produkter rundt omkring i Europa, og er glad for den støtte de får lokalt i Svendborg. - Jeg tænker at svendborg er et godt sted for iværksættere. der er meget støtte, og mange ting man kan få hjælp til her, siger Maybritt Beutnagel. Fra Indienske smagoplevelser til gårdbutik Overfor Maybritt Beutnagels stand står Morten Christensen. Han drømmer ikke om at få sine produkter ud i verden, men vil gerne holde sine produkter lokalt. - Det her skal blive ved med at være småt og skal være et sted, der er tæt på Svendborg, siger Morten Christensen. Morten Christensen driver sammen med tre andre gårdbutikken Madkassen Moselund, og her har de et område, hvor der går hereford-køer. - Her går de så og hygger sig og bliver til nogle flere køer, og det er så det overskud, vi kan tage af, så vi har ikke nogen regulær produktion, forklarer han. Selvom gårdbutikken har nogle produkter, de sælger af, så tager de også gerne imod specielle forespørgsler. - Vi er lidt ordreproducerende, kan man sige. Hvis man kommer med en forespørgsel, så kan vi ofte godt lave det. Men vi kan selvfølgelig ikke lave det til i morgen, siger Morten Christensen og griner. - Vi er nødt til at vente til næste gang, der er et dyr, som vi kan slagte.",1,1
36,"Bo kender Svendborgs grusomme historier - og nu kan du opleve dem Svendborg rummer mange grumme historier, og derfor er det nu muligt at høre om dem på en spøgelsesvandring. Skeletter i massevis, hovedløse riddere og hemmelige gange er blot nogle af elementerne i fund og fortæller i Svendborg. Derfor kommer byen over sommeren til at danne rammen om en såkaldt spøgelsesvandring, fortæller forfatteren Bo Bomuld. - Når man sidder og venter på toget eller bussen om natten, så sidder man faktisk ovenpå lig fra 1200-1500-tallet. Det tænker jeg tit på. Der findes også mange børnelig, for børnedødeligheden var høj dengang, siger han. Livsfarlige gravsøer Især de døde børn var kilde til mange historier om genfærd og spøgelser. Og datidens beboere tog sig særligt i agt omkring kirkegården, der dengang lå ved Gråbrødre Kloster. - Man siger jo, at et barn, der dør, går igen som en gravso. Det er en stor svineagtig spøgelsesting, der har stikkende, røde øjne, er grå, og så skyder den ryg, fordi den er gal. Den vil slå dig ihjel, fortæller forfatteren. - Så man gik ikke på kirkegården om natten, for så mødte man gravsøer. Og de var livsfarlige. Specielt hvis man havde en pung, der var lavet af svinelæder. Det er ikke kun området omkring stationen, der rummer grumme historier. Spøgelsesvandringen byder også på historier fra Torvet, der er en gammel henrettelsesplads, og Ørkildborgen, der brændte i 1534. - Borgens kobberport har dannet myter, og det siges, at man skal passe på, hvis man graver efter den. Stedet er blandt andet hjemsøgt af den gamle portvagt, der brændte inde. Nogen siger, han er hovedløs, og nogen siger, han er en ridder. Men i hvert fald skal man passe på og ikke grave i jorden, siger Bo Bomuld. Ingen hætteklædte skuespillere Den første spøgelsesvandring begynder på torvet foran Vor Frue Kirke og løber af stablen tirsdag 6. juli klokken 20. 50 voksne og børn kan købe billetter og komme med på turen, der til og med august kan opleves hver tirsdag. - Men man advares på forhånd om, at der ikke bliver lagt fingre imellem, og at turen til tider kan føles grusom, lyder beskrivelsen, hvor Bo Bomuld dog også forsikrer, at ingen hætteklædte skuespillere springer frem.",0,1
37,"Efter shitstorm: Fyns Politi sletter tweet og undskylder Et opslag på Twitter fra Fyns Politi søndag om en vanvidsbilist skabte vrede hos fynboene. Det fik politiet til at undskylde og trække tweetet tilbage. Natten til søndag blev en 29-årig mand fra Østeuropa anholdt på Fynske Motorvej, efter han var kørt fra Kolding til Nørre Aaby i det forkerte spor i beruset tilstand. Det fik Fyns Politi til søndag at skrive om episoden på Twitter og spørge borgerne, hvad de synes, der skal ske med bilen. I tweetet stod der: ""Vanvidsbilisten fra i nat er blevet varetægtsfængslet. Når sagen skal for retten, vil anklagemyndigheden nedlægge påstand om, at bilen konfiskeres - selvom bilen tilhører sigtedes arbejdsgiver. Det bliver så op til retten at bestemme, om påstanden skal følges. Hvad synes du?"" Det blev efterfulgt at svarmulighederne ""Ja, bilen konfiskeres"" eller ""nej, udleveres til ejer"". Afstemningen skabte vrede hos borgerne, der smed kommentarer efter Fyns Politi. ""Hvad fanden er det her for noget?"", er der en, der skriver. ""Hvis politiet gad passe deres arbejde i stedet for at være kvikke på Twitter, så vil det være en god start!"", skriver en anden twitter-bruger. Fyns Politi undskylder Efter mange kommentarer fra borgere, der er meget uforstående over deres indblanding i noget, som en domstol skal tage sig af, valgte Fyns Politi at fjerne tweetet igen. Et nyt tweet blev lagt ud kort efter: ""Kære borgere. I har ret. Afstemningen omkring konfiskation var ment som en mulighed for at kommenterer sagens karakter. Det skal selvfølgelig altid være op til domstolen at udmåle straffen. Vi genudsender tweetet uden afstemningen. Tak for jeres feedback."" - Syntes ikke der var noget i vejen med den afstemning. Se det som en mulighed for politiet at få en mening/holdning uden danskernes efterhånden nedladende sprog! Det er en selvfølge, det ikke ville have en betydning for udfaldet af dommen!",0,0
38,"Overlæge på OUH: - Vi skal bruge dobbelt så mange plasmadonationer Blodbanken i Odense fik i november nye og større lokaler. Nu mangler der flere frivillige donorer, der vil lægge arm til et stik. På Stærmosegårdsvej sidder Mai Søby klar med et velfortjent glas kakao i hånden.  Hun er mødt op i blodbanken for at donere plasma for tredje gang.  
 - Det er her, jeg synes, at jeg kan gøre en lille smule. Hjælpe, hvor der er brug for det. Egentlig uden den helt store indsats fra min side, fortæller Mai Søby, der er blod- og plasmadoner i Blodbanken Odense.  Overfor hende sidder en anden donor - en garvet en af slagsen. 
 Tidligere soldat Anders Peter Rasmussen har i alt doneret blod og plasma 272 gange.  Med det flotte tal indtager han førstepladsen som den dansker, der har lagt arm til nålen flest gange.  
 - I øjeblikket donerer jeg plasma cirka hver 14. dag. Det kan jo betegnes som en form for samfundstjeneste, og det har jeg det rigtig godt med, fortæller Anders Peter Rasmussen.  
 Tapninger skal fordobles  
 Men på trods af de mange gavmilde fynboer, der løbende møder op i blodbanken, er der slet ikke plasmadonationer nok.  
 Faktisk skal antallet af donationer fordobles, hvis Danmark skal blive selvforsynende. Det fortæller Kjell Titlestad, der er overlæge på Klinisk Immunologisk afdeling på OUH.  
 - Det er det, vi arbejder på her på Stærmosegårdsvej. Vi vil gerne fordoble antallet af tapninger, fortæller han og fortsætter:  
 - Sidste år modtog vi cirka 25.000 donationer. I år, og fremover, vil vi gerne op over 40.000 årlige donationer.  Plasmadonationerne er livsnødvendige for mange danske patienter. Det plasma, som blandt andre Mai Søby og Anders Peter Rasmussen donerer, bliver nemlig brugt til fremstilling af medicin.  
 - Det er meget vigtigt, at der kommer flere plasmadonorer til. Medicin, som blandt andet immunglobuliner til patienter med immundefekt, kan kun fremstilles med plasma. Som fremstillingsproceduren er nu, kan medicinen ikke laves på anden måde, fortæller Kjell Titlestad.  
 ""Tak, fordi du gav blod"" 
 Tilbage i tapperum 2 er Mai Søby fortsat ved godt mod.  
 - Jeg vil helt klart anbefale andre at tilmelde sig som plasmadonorer. Der skal så lidt til for den enkelte donor, og det betyder bare rigtig meget for dem, der skal modtage det, fortæller hun.  Ifølge hende kan tiden i blodbanken ligefrem være et frirum.  
 - Det er jo en hel oplevelse at komme her, når man har arbejdet hjemme siden midt december. Det er jo nærmest den eneste mulighed for at komme lidt ud og få serveret noget at drikke, lyder det fra en smågrinende Mai Søby, der fortsætter: 
 - Og det kan faktisk også være en meget kærkommen pause i hverdagen, hvor man ikke skal forholde sig til andet end at sidde i en halv times tid, fortæller hun.  Fra plasmaferesemaskinen lyder en munter melodi. Mai Søby er færdig med dagens donation, og kan nu vende hjemad.  
 Selvom dagens gode gerning er gjort, kan hun fortsat følge med i processen.  
 - Når ens donation bliver anvendt, så får man en meget fin SMS om, at ens blod nu er blevet brugt. Så ved man, at nu har man gjort en forskel, fortæller Mai Søby.  Ifølge Kjell Titlestad kan alle voksne, der er sunde og raske og vejer over 60 kilo, som udgangspunkt donere plasma. Hvis du vil vide mere om blod- og plasmadonationer, kan du læse videre her.  Som bloddoner kan man donere fuldblod eller plasma.    Plasma er en gullig væske, som indeholder blodets celler.  Plasma indeholder også proteiner, fedtstoffer, sukkerstoffer, hormoner, vitaminer og affaldsprodukter.  Plasma består af 95% vand.  Ved en plasmadonation filtreres plasmaet fra blodet, og blodcellerne kommer tilbage i kroppen. Plasma bliver brugt til produktion af medicin.   Kilde: Bloddonor.dk",1,1
39,"Dilemma: Grønne oaser eller nyt byggeri er blevet et varmt emne i valgkampen I Middelfart må grønne områder i bymidten lade livet til fordel for nye boliger. Det har fået borgere til at samle sig i protestgrupper. Ann Laigaard er medlem af gruppen Bevar Kastanjeskoven Middelfart. Ann Laigaard vidste godt, da hun for halvandet år siden flyttede ind i familiens nye villa med udsigt til begge broer over Lillebælt, at hun ville få nye naboer. Nu ærgrer det imidlertid hende og flere andre i området, at det lille stykke skov på grunden ved siden af mod sydvest højest sandsynligt bliver fældet, når et nyt byggeri bliver endeligt godkendt. - Nu, hvor vi bor her, er det blevet tydeligt for os, at det giver en masse værdi til området, at vi har de store gamle træer, forklarer Ann Laigaard. Den smalle stribe med træer giver både læ, dæmper støjen fra trafik og bidrager til et mangfoldigt dyre- og planteliv i området, argumenterer hun. Ann Laigaard er heller ikke den eneste, der undrer sig over, at kommunen tillader byggerier på eksisterende grønne områder. I Middelfart er nybyg til nye borgere eller bevaring af grønne oaser nu blevet et varmt emne i valgkampen. Det er blandt andet byggeprojekter på et tidligere olieberedskabslager i Strib, planer om et seniorbofællesskab på Adlerhusvej og altså også højhuse på Falstervej ved siden af Ann Laigaard, der har fået borgere til at samler sig i protestgrupper, der vil arbejde for at bevare grønne områder i deres nabolag, hvor der ellers er planer om nyt byggeri. Det gør de blandt andet ved at gøre indsigelser mod byggerierne i høringsfasen og klage over beslutninger i forhold til byggeriet, når det bliver vedtaget i byrådet. - Ifølge reglerne burde de lytte til os, men det gør de ikke, siger Ann Laigaard. Kommunen: Vi lytter til borgerne Thorbjørn Sørensen, teknik- og miljødirektør i Middelfart Kommune, mener dog omvendt, at kommunen lytter til borgerne i de her sager. - Alle indsigelser bliver nøje vurderet, og de bliver samlet i en hvidbog. De bliver også politisk behandlet, og de får også en tilbagemelding, forklarer direktøren. Der er dog ingen garanti for, at klagerne får medhold. - Det er ikke sådan, at kommunen skal følge de indsigelser. Men det gør, at kommunen bliver opmærksom på de problemstillinger, der er, og ud fra det beslutter, om der skal ændres noget, siger Thorbjørn Sørensen Den åbenhed oplever Ann Laigaard dog ikke. - Jeg har en oplevelse af, at de lytter mest til dem, der vil investere penge, og de får lov til det meste, siger hun. Protestgrupper råber højt På rådhuset er der omvendt en fornemmelse af, at protesterne kommer fra en mindre gruppe borgere, der til gengæld er gode til at sætte en dagsorden. - Vi oplever omkring nogle af de her sager, at dem, der er mest utilfredse, de giver meget højlydt besked om, hvad de mener. Mens der er mange borgere, jeg møder, der synes, det er fine projekter. De tilkendegiver bare ikke deres mening, siger Thorbjørn Sørensen. Det har heller ikke været muligt for TV 2 Fyn at få en fortaler for byggeprojekterne i Middelfart Kommune til at stille op. Kommunen: Vi ville gerne kunne stille større krav Thorbjørn Sørensen har dog et ønske, der måske kan imødekomme nogle borgeres ønske om at bevare eller skabe nye grønne områder, når private bygger nye boliger på deres egne grunde i Middelfart. - Vi vil som kommune gerne have mulighed for at kunne stille flere krav om mere bæredygtighed til private investorer. Det kan vi ikke, som loven er i øjeblikket, forklarer han. - Vi er alle sammen interesseret i, at det bliver bedre med natur og klima. Det er vigtigt, at vi nu får en dialog omkring det og bliver enige i stedet for at danne fronter. Vi må hjælpe hinanden med at løse problemerne, siger Thorbjørn Sørensen. Ann Laigaard håber også på mere dialog med kommunen. Og så håber hun på, at hun og naboerne får noget ud af deres modstand og kan beholde den grønne oase på nabogrunden - på trods af, at det er private, der bygger der, hvor kastanjetræerne lige nu er ved at smide bladene. - Jeg elsker store træer, og der er noget lækkert over at have noget overskud i et samfund til, at vi kan lade den slags stå, siger hun. Hør debatten Hvordan sikrer kommunen grønne oaser, når der skal bygges boliger til nye borgere? Det bliver også det helt store spørgsmål til Borgerdebatten til Valgfolkefest på Kulturøen torsdag eftermiddag. Ved det store kulturcenter på havnen i Middelfart med udsigt over Lillebælt og begge broer byder Fyens Stiftstidende og TV 2 Fyn nemlig velkommen på Kulturøen til kommunens største valgarrangement. Her kan du møde dine kandidater på den politiske markedsplads, overvære og deltage i de politiske debatter, få smagsprøver hos dine lokale fødevareproducenter og synge fællessang med din yndlingspolitiker. Dato: 4. november Tidspunkt: Kl. 16-20 Adresse: Kulturøen Havnegade 6, 5500 Middelfart. Du kan også finde begivenheden på Fyens Stiftstidendes, Fyns Amts Avis og TV 2 Fyns facebookside.",1,1
40,"Fynsk virksomhed præsenterer ny maskine: Vi har genopfundet ”cobotten” Odenseanske Universal Robots lancerede tirsdag deres nye robot, som skal løfte baren for, hvad mennesker og robotter kan yde sammen. Kollaborativ robot. Det er ikke det mest mundrette navn, men ikke desto mindre er det fynske Universal Robots’ spidskompetence. I daglig tale kalder de dem for ”cobots”, og deres kendetegn er, at de er lavet til at arbejde sammen med mennesker. Nu har de udviklet en ny og banebrydende af slagsen. - Det, vi har gjort her, er faktisk, at vi har genopfundet, hvordan man laver de her cobots, siger direktør for Universal Robots Kim Povlsen til TV 2 Fyn. Tirsdag eftermiddag løftede direktør Kim Povlsen sløret for deres nye opfindelse på den store robotmesse Automatica i den sydtyske by München. - Vi har arbejdet i årevis på en ny teknologi, der gør de her robotter endnu hurtigere, lettere og stærkere. Samtidig med at den er lige så sikker, som den altid har været. Så det løfter baren for, hvad du kan løse af opgaver med vores robotter, siger han. Den nye cobot hedder UR20. Navnet har cobotten, fordi den kan løfte 20 kilogram, hvor den hidtil største cobot fra Universal Robots havde et maksimum på 16. Maskinen kan bruges til et nærmere uudtømmeligt katalog af opgaver. Det gælder blandt andet stabling af kasser på paller, slibning af diverse materialer og sortering af frugt. Ekspert er spændt på fremtiden Det er ikke første gang, der kommer en ny spændende robotløsning fra Odense, og det er nok heller ikke sidste gang. Ifølge faglige leder på Teknologisk Institut i Odense Søren Peter Johansen er den nye UR20 nemlig en bekræftelse af, at den fynske robotindustri er helt i top. - Det er en bekræftelse af at Universal Robots har gang i nogle gode ting. Og så er det jo en blåstempling af de robotter, der generelt kommer ud af Odense, siger Søren Peter Johansen. Han understreger, at det særligt er interessant med cobots, som Universal Robots producerer. Ifølge Teknologisk Institut bevæger salget af almindelige robotter sig nemlig ad en flad kurve, mens cobots har en eksponentiel stigning i salget. - Cobots er gjort mere anvendelige og intuitive, så de er lettere at implementere ude på virksomhederne end robotter, fordi der simpelthen er flere mennesker, der kan bruge dem. Derfor er Søren Peter Johansen glad for at se den nye UR20, selvom han i højere grad interesserer sig for, hvad cobotten kan udvikle sig i fremtiden. - Jeg er da spændt på at se, hvad deres nye cobot kan. Og jeg er også spændt på, hvad de bringer i fremtiden. Det er jo en virksomhed med rigtig mange ansatte, hvor de fleste faktisk sidder og udvikler den næste robot. Universal Robots fortæller i sammenhæng med præsentationen, at den nye UR20 er det første produkt i en ny produktportefølje. De forventer nemlig på sigt at præsentere flere nye produkter med den samme teknologi, som de har brugt til at skabe UR20. Cobotten vil kunne forudbestilles fra slutningen af 2022, så den er klar til levering i 2023. Universal Robots mener blandt andet, at den nye cobot kan udføre op imod 22 millioner jobs på verdensplan og dermed afhjælpe problemet med at finde arbejdskraft. Et sted, hvor UR20 nok ikke kan hjælpe, er bag boderne på Tinderbox. Ikke desto mindre mangler den populære festival særligt meget arbejdskraft i år, og det har nu fået konsekvenser.",1,1
41,"Vil være cool som Viktor: Mørkøv hentede guld med Axelsen i tankerne Michael Mørkøv beundrer badmintonspilleren Viktor Axelsens kølighed i forbindelse med OL-guldet. Med Michael Mørkøv som chauffør blev OL-guldet kørt hjem til Danmark på de sidste omgange i parløbet lørdag formiddag. Efter 200 omgange og 50 kilometer kunne han og Lasse Norman Hansen juble over den samlede sejr. En sejr, Mørkøv blandt andre tilskriver en anden dansk OL-guldvinder. - Jeg har fundet kæmpestor inspiration i Viktor Axelsen under den her olympiade. Jeg har fulgt hans badmintonkampe med stor glæde og set, hvordan han fejede modstanderne af banen. - På alle 50 kilometer her i finalen var det eneste, jeg tænkte på, at være lige så cool som ham, da han spillede finalen. Det var vi, og vi vandt også i sidste serv, siger Mørkøv til DR. Den danske duo vandt finalen med 43 point foran Storbritannien og Frankrig, der begge sluttede med 40 point. Kølige Axelsen Som Michael Mørkøv er inde på, var badmintonspilleren Viktor Axelsen aldeles overlegen ved OL, som han vandt uden at afgive et eneste sæt undervejs. Til TV 2 Sport satte Axelsen efterfølgende ord på netop den coolness, han besad på finaledagen. - Det var en lang dag at gå og vente, men jeg havde det virkelig, virkelig fedt. Jeg snakkede med dem derhjemme, og jeg kunne bare mærke, da jeg smed musik i ørerne i bussen på vej derud, at jeg 'havde den'. Og det havde Mørkøv og Norman altså også. Parret lå næsten hele tiden godt med fremme, og som omgangene blev flere, trak de stille og roligt fra konkurrenterne i den samlede stilling.",0,0
42,"Antallet af indlagte med corona stiger med 28 til 414 Flere bør få tredje stik, siger overlæge, der mærker stigende indlæggelser på hospitalsgangen. Det seneste døgn har 3415 personer i Danmark fået besked om, at de er testet positive for coronavirus. Det viser den daglige opgørelse fra Statens Serum Institut (SSI) søndag. På hospitalerne er der søndag indlagt 414 personer med corona. Det er 28 flere end lørdag. Det er det højeste antal indlagte på hospitalerne siden den 4. februar. Ud af de 414 indlagte er 51 indlagt på intensiv, og af dem får 21 hjælp af respirator. Det kan mærkes, siger overlæge og professor på Infektionsmedicinsk Afdeling på Odense Universitetshospital. - Det er meget i forhold til vores aktuelle kapacitet. Det er presset, siger overlæge Isik Somuncu Johansen. De 3415 smittetilfælde er fundet i 143.762 PCR-prøver, hvor man bliver podet i halsen. Det vil sige, at 2,38 procent af prøverne har været positive det seneste døgn, hvilket er en smule højere end lørdag. Det er dog vigtigt at notere, at effekten af nye restriktioner ikke kan ses i smittetallene endnu, siger overlægen. - Det er selvfølgelig et højt tal, men det er ikke stigende. Det er faldende. Nogle af de initiativer, der kører nu, kan vi ikke se effekten af så hurtigt, siger Isik Somuncu Johansen. Øget fokus på tredje stik En stor del af de coronasmittede er uvaccinerede, og derfor ligger der fortsat en opgave i at få flere vaccineret, siger Isik Somuncu Johansen. - Vi kan oplyse med mere robust information om vaccinernes virkning nu, siger hun om de personer, der har fravalgt vaccinen på grund af bekymringer om vaccinernes virkning og bivirkninger. - Der er data fra vaccinerne fra det seneste halvandet år, så der er robuste data nu. Derfor kan vi give bedre information. Derudover mener overlægen, at der skal øget fokus på at få givet tredje stik til de borgere, der er mest udsat og derfor blev vaccineret tidligt. - Vi har en gruppe personer, som er blevet vaccineret for mere end seks måneder siden. Deres immunitet har været faldende, siger Isik Somuncu Johansen fra Odense Universitetshospital. Ud over PCR-testene er der foretaget 105.311 lyntest, som er de test, hvor man bliver podet i næsen. Der er yderligere tre coronarelaterede dødsfald. Dermed er det samlede antal dødsfald under epidemien nu 2810.",0,0
43,"- De har forlænget mit liv: Steen fik afslag på hjerteoperation på Rigshospitalet - så trådte OUH til Steen Skånstrøm har efter en operation på OUH fået livet tilbage. Men i flere måneder var det en lang og frusterende kamp, hvor han fik afslag. Steen Skånstrøm på 84 år sidder i sin lænestol i sin stue. Han læser højt fra et dokument. 
 - Alle kan få en bypassoperation uanset alder, køn og komplicerende sygdomme, læser Steen Skånstrøm højt og fjerner blikket fra dokumentet, som han har printet fra den lægefaglige hjemmeside  Netdoktor. - Det her læser jeg, efter at jeg er blevet opereret. Hvis jeg havde læst det, imens jeg kæmpede for en operation, så var jeg røget i flæsket på vores sundhedsminister, siger 84-årige Steen Skånstrøm. 
 Steen Skånstrøm blev for ni uger siden opereret i hjertet. Han fik en bypasshjerteoperation på Odense Universitetshospital, men vejen til operationsbordet var ikke nem. Og derfor råber Steen Skånstrøm nu læger, patientforeninger og politikere op. 
 For Steen Skånstrøm blev i første omgang afvist på Rigshospitalet, der ikke ville operere ham. Han forklarer selv, at afvisningen kom på baggrund af hans alder. - Jeg blev chokeret. Jeg falder tilbage i stolen og tænker, at jeg jo føler mig frisk. Jeg spiller tennis og alt muligt. Det var kun de sidste to måneder, at jeg følte en trang til, at der skulle ske noget. Så jeg var fuldstændig lamslået, siger Steen Skånstrøm om udmeldingen fra Rigshospitalet. 
 I en efterfølgende samtale med en sygeplejerske siger Steen Skånstrøm til sygeplejersken, at han er deprimeret over beslutningen. Faktisk så deprimeret over det hele, at han havde mod på at løbe den risiko, der må være forbundet med operationen. Men svaret var nej. 
 Alternativet var selvmord 
 Steen Skånstrøm har arbejdet for amerikanske virksomheder, han har rejst rundt i verden, skrevet debatindlæg til forskellige aviser og beskriver sig selv som en aktiv sportsmand. I en alder af 84 år besøger han hyppigt den lokale tennisbane. 
 Men tre måneder inden operationen, blev hans helbred forværret. Det tog så hårdt på ham, at modet og lysten til livet blev formindsket.  - I en alder af 84 år bliver det ikke bedre med helbredet. Det havde betydet mere medicin og simpelthen ned ad bakke. Min livskvalitet havde været så nedadgående, at jeg var endt på selvmordsstadiet. Det var alternativet, siger Steen Skånstrøm om sin daværende tilstand. 
 Jens Lund, der er overlæge og hjertekirurg på OUH, var manden, som opererede Steen Skånstrøm.  
 - Han var præget af sine forsnævringer i kranspulsen. Han havde ondt, når han anstrengte sig. Og frem for alt tror jeg, han egentlig også var utryg ved situationen, forklarer Jens Lund. 
 Operation på OUH blev altafgørende 
 - Det endte med at være rent tilfælde og via omveje, at jeg får en operation i Odense, siger Steen Skånstrøm. 
 - Jeg så Steen i ambulatoriet forud for operationen, og jeg havde en samtale med ham og kunne se, at han havde en rigtig fin fysisk i forhold til, at han er 84 år, siger hjertekirurg Jens Lund. 
 Efter flere timer på operationsbordet kunne Steen Skånstrøm ånde lettet op. Hjerteoperationen, som han havde kæmpet i måneder for, var vellykket. 
 - Så jeg var sådan set ikke i tvivl om, at han var egnet til sådan en operation, siger hjertekirug Jens Lund. - Otte dage efter operationen kunne jeg allerede gå op og ned ad gangene på hospitalet. Og så da jeg kom hjem, kunne jeg gå meget længere og meget hurtigere end før operationen, siger han. 
 84-årige Steen Skånstrøm er lykkelig over sin operation. Han er ikke i tvivl om, at han har fået forlænget sit liv. Men alligevel sidder han tilbage med blandede følelser. 
 Det må ikke ske for andre 
 I sundhedsloven er en række krav fastsat til sundhedsvæsenet med henblik på at sikre respekt, integritet og selvbestemmelse for den enkelte. 
 Her skal sundhedsvæsenet opfylde behovet for en række krav, hvor valgfrihed, let og lige adgang til sundhedsvæsenet og let adgang til information skal opfyldes. 
 Det føler Steen Skånstrøm ikke er sket. Han har rent ud sagt mistet tilliden til det danske sundhedsvæsen. 
 - Jeg kunne godt blive rigtig sur på Rigshospitalet. Jeg kunne godt tænke mig, at der blev lagt sag an mod dem, fordi de ikke taler åbent om, hvad der sker ude i verden. De burde da vide, hvad man kan lave i Odense. Der er en brist i systemet, siger Steen Skånstrøm. 
 TV 2 Fyn har forsøgt at få et interview med Rigshospitalet om sagen, men det har ikke været muligt. I stedet har vi fået følgende svar fra hospitalet: 
 Rigshospitalet har desværre ikke mulighed for at udtale sig om konkrete patientsager. 
 Patienter med komplekse hjerteproblemer udredes ved grundige undersøgelser, som en gruppe af speciallæger gennemgår. Lægerne anbefaler den behandling, som kan gavne patienten bedst muligt, når der samtidig tages hensyn til patientens eventuelle andre sygdomme samt de risici, som en stor operation kan have for patienten. Behandlingstilbud kan for eksempel være medicin, indgreb gennem lysken eller åben operation i fuld bedøvelse. 
 Patienten har mulighed for en second opinion fra et af de andre tre hjertecentre i landet. Beslutninger kan revurderes, hvis patientens sygdom eller andre omstændigheder ændrer sig. 
 Budskabet skal ud 
 Tilbage på OUH mener Jens Lund,  at man skal passe på med at dømme patienterne ude på grund af deres alder. 
 - Som Steen er et rigtig godt eksempel på, kan man godt være 84 år og være rigtig frisk og velbevaret og komme hurtigt igennem en større operation, siger hjertekirug Jens Lund og fortsætter: 
 - Som regel er det det samme resultat, som man kommer til, når man vurderer en patient. Men der kan være situationer, hvor man af en eller anden grund, synes, at man ikke vil tilbyde en operation. 
 Steen Skånstrøm frygter, at andre på hans alder kan ende i samme situation. Derfor råber han nu op, så det forhåbentlig kan blive en øjenåbner for de mennesker, der sidder bag skrivebordet og træffer livsvigtige beslutninger på vegne af andre. 
 - Så derfor har jeg en mission i dag. Jeg er højst sandsynlig ikke den eneste, der er blevet afvist på grund af alder. Og derfor vil jeg gerne have det budskab ud, hvor vigtigt det er at få en anden mulighed, forklarer Steen Skånstrøm. ",1,0
44,"Et kæmpe tab for OL, men en lille fordel for os, siger Axelsen Den fynske stjerne strålede af overskud til pressemødet og er glad for forholdene i OL-lejren trods restriktioner. Lørdag går Viktor Axelsen på banen med gyldne ambitioner til et atypisk OL. Legene i Tokyo er nemlig uden tilskuere, og det rammer badmintondisciplinen, da sporten er stor i Japan og ville fungere som en magnet for japanske fans. Dermed går danskerne og resten af aktørerne glip af oplevelsen af en elektrisk stemning i Musashino Forest Sport Plaza-hallen, hvor der er plads til op mod 7200 mennesker. Det faktum ærgrer den danske stjerne Viktor Axelsen. - Vi ville alle sammen helst have en masse tilskuere. Det er med til at gøre hele oplevelsen og stemningen meget bedre. Det er da helt sikkert et kæmpe tab for OL, at der ikke er tilskuere, siger Axelsen på pressemødet torsdag. Intet er så skidt, at det ikke er godt for noget, tilføjer den 27-årige dansker. - Vi er vant til det. Vi havde et boblesystem i Thailand tre uger i streg uden tilskuere. Det er selvfølgelig ærgerligt, men Japan er rigtig gode til badminton, så måske er det en lille fordel for os, at der ikke sidder, jeg ved ikke hvor mange tusinde japanere, hvis vi skal op imod dem. Så er det lidt mere lige på den front. Viktor Axelsen er forsvarende bronzevinder fra legene i Rio de Janeiro. Fungerer fint trods restriktioner Det var hans første OL, og ifølge danskeren er der trods restriktioner ikke så stor forskel på de to mesterskaber indtil videre. - Selve setuppet er næsten nøjagtig det samme som i Rio. Det er klart, at restriktionerne er en anderledes oplevelse, og der er ting, man skal tage hensyn til. Men når du først er inde i rytmen og er afklaret med at skulle aflevere en spyttest hver morgen, og du skal have maske på overalt, så synes jeg, at det fungerer ligesom i Rio, siger Axelsen. Badmintonturneringen begynder på lørdag, og atleterne trods restriktioner er der mulighed for at socialisere inden startskuddet. - Det er fedt. Der er blevet sat et hyggesæt op og et kontor, hvor vi kan sidde og snakke, få en kop kaffe og så videre. Så det er rart at kunne gå derned og være en lille smule social, inden turneringen går i gang. Viktor Axelsen åbner OL mod Luka Wraber fra Østrig i første gruppekamp.",0,0
45,"Børns Vilkår: Sådan kan du tale med dit barn om krigen i Ukraine Billederne fra Ukraine kan være svære at sætte ord på for forældre, og for børn endnu svære at forstå. Børns Vilkår giver en række råd. Torsdag er hele landet stået op til nyheden om, at russerne har indledt en invasion af Ukraine. Billeder af flygtende ukrainere og militære køretøjer, der kører over grænsen formidlet af reportere i et alvorligt toneleje har præget både tv og mange sociale medieplatforme dagen igennem til skue for voksne, men også for børn. For selvom forældre gør, hvad de kan for at skærme deres børn mod utryghed, så er opgaven på det nærmeste umulig. Børns Vilkår driver Børnetelefonen, hvor børn kan ringe ind med deres bekymringer og spørgsmål, og her oplever man lige nu henvendelser om konflikten mellem Rusland og Ukraine. - Det er svært helt at undgå, at børnene støder på nyheder eller videoer om situationen i Ukraine. Som voksne kan vi være en vigtig tryghed for børn i sådan en tid, forklarer Ida Hilario Jønsson, der er børnefaglig konsulent i Børns Vilkår. - De skal vide, hvem de kan komme til, hvis de bliver bange, og at der er nogen, der vil lytte og tage dem alvorligt. På den måde får barnet en erfaring med, at de kan håndtere frygt og bekymringer ved at dele dem med en voksen, og det kan være beroligende i sig selv, tilføjer hun. Svært at følge med Navnlig for børn kan den slags billeder og historier, som netop nu skildres fra Ukraine være svære at få ud af hovedet, lyder det fra Børns Vilkår – alt imens det for forældre kan være svært at følge med i, hvad ens barn får at se: - Det kan være sværere at følge med, fordi børnene i høj grad møder nyheder og overskrifter på sociale medier. Her kan de eksponeres døgnet rundt for videoer og nyheder, som ikke altid er for børn, forklarer Ida Hilario Jønsson og tilføjer: - Det kan være en god idé, at man som forælder interesserer sig helt generelt for, hvad barnet ser og hører på eksempelvis sociale medier. Man kan sætte sig ned med barnet, og få dem til at vise, hvilke videoer der fylder for tiden. Få barnet til at vise en, hvad de synes er sjovt, men tal også med barnet om, hvad de kan gøre, hvis de ser noget, der gør dem utrygge eller som er ubehageligt. Råd til forældre Situationen bliver ikke nemmere af, at man også som forældre kan føle, at dagens nyheder skaber usikkerhed: - Det er helt forståeligt, at vi voksne også kan blive bange, bekymrede og have svært ved at vide, hvad vi skal svare. De følelser er alle sammen okay, men det kan være en god idé at tage hånd om voksen-bekymringerne med andre voksne, og skærme børnene fra de snakke, siger Ida Hilario Jønsson og tilføjer: - Børnene skal gerne mærke, at de kan inddrage forældrene, uden at gøre forældrene bekymrede eller bange. Som en guide til forældre om, hvordan man kan gribe børns bekymringer an, har Børns Vilkår lavet en guide til, hvordan man kan tale om konflikten i børnehøjde, samt, hvad man som forældre kan være opmærksom på. Børns Vilkår har på sin hjemmeside samlet i alt fire råd til forældre om, hvordan man kan tale med dem – og hvad man kan være opmærksom på: Også Red Barnet har lavet en guide til forældre, som kan findes her. Red Barnet fremhæver også, at det som forældre kan være svært at tale om krig med børn. Ane Lemche, der er psykolog og børnefaglige rådgiver i Rød Barnet, foreslår derfor, at man som forælder kan lade sig inspirere: - Fordi man er voksen, er man jo ikke nødvendigvis vant til at tale om krig med børn. Hvis barnet har en passende alder, så se for eksempel Ultra Nyt med barnet eller læs en børneavis. Hvis barnet virker ligeglad, så lad være med at presse viden ned over barnet, forklarer hun. 1. Tal med børnene og lyt Det vigtige er, at man som voksen er der med barnet, i de følelser og tanker der måtte komme, så de mærker, at det er okay, at de har dem, og at de trygt kan give udtryk for dem. 2. Lad barnet stille spørgsmål Det er godt at barnet spørger, det kan være en måde at bearbejde tankerne og sortere i dem på. Som voksen har man ikke altid selv svaret på alt. Det er okay. Børn behøver ikke nødvendigvis at få mange detaljer og ord, men kan have brug for at blive beroliget, samtidig med at de mærker, at det helt okay, at de spørger. 3. Vær opmærksom på hvad barnet ser og hører Børn kan ikke skærmes fuldstændig for nyheder, men forsøg at være opmærksom på, at der ikke kører nyheder, eller samtaler om nyheder hele tiden, og at barnet ved, at de kan komme til dig eller en anden voksen, hvis de har spørgsmål. 4. Tag hånd om børnenes frygt Det vigtigt at vise og fortælle børnene, at de voksne vil gøre alt, hvad de kan for at passe på dem, på andre børn og mennesker. Kilde: Børns Vilkår",1,1
46,"Abdallah er mangedobbelt boksemester – og medierne har ifølge ham ingen interesse Bokseklubben Vollsmose Boxing er en kæmpe succes. Men også en succes, som ikke ret mange hører om, mener klubben. Der er egentlig masser at juble over i Vollsmose Boxing, men der er ifølge klubben og en ny rapport også en smule malurt i bægeret. Efter weekendens jyske mesterskaber i amatørboksning havde bokserne fra Vollsmose-klubben ikke mindre end tre guldmedaljer med i bilen på vej hjem fra stævnet i Thisted til klublokalerne det østlige Odense. Malurten vender vi tilbage til. En af de fynske guldvindere er den 19-årige landsholdsbokser Abdallah Abou Arab, der tog titlen som Jysk Mester i sin alders- og vægtklasse, letweltervægt. - Det var en god, positiv weekend, siger Abdallah Abou Arab. Vollsmose-kæmperen boksede tre kampe til stævnet. I de første to stoppede han sin modstander allerede i kampens anden runde, mens han i finalen mødte en lidt sværere modstander – 21-årige landsholdsbokser Enock Mbilizi fra Frederiksbjerg Athlet Klub i Aarhus. Abdallah Abou Arab vandt dog kampen sikkert med dommerstemmerne 5-0. - Det betyder meget, men nu har jeg et par stykker af dem, siger han med et smil. Og han har vitterligt noget af have selvtilliden i. Abdallah Abou Arab er femdobbelt dansk mester, femdobbelt jysk mester og nordisk mester. Masser af succes De tre guldmedaljer fra Jysk Mesterskab er blot de seneste i en lang række af titler, flotte præstationer og anerkendelser, som klubben, boksere og trænere har modtaget, siden de startede Vollsmose Boxing i 2015. 	 Og alligevel er der ingen af de større lokale og regionale medier, der for alvor interesserer sig for Abdallah Abou Arab og bokserne fra Vollsmose, mener han. - Jeg har været i Vollsmose Avisen et par gange, men sådan face-to-face, hvor du kommer og snakker med mig som nu, så er der ingen medieomtale, siger Abdallah Abou Arab til TV 2 Fyns reporter, der besøger mandagens træning i Vollsmose. Han fortæller, at det påvirker ham som atlet, at hans indsats ikke for alvor bliver anerkendt. - At der ikke er nogen, der vil fortælle, at jeg har opnået noget som andengenerationsindvandrer fra Vollsmose. Der er nogle minoriteter, som ikke bliver anerkendt, siger Vollsmose-bokseren. Undersøgelse: Færre minoriteter får taletid Abdallah Abou Arabs fortælling om manglende interesse fra medierne flugter snorlige med en helt ny undersøgelse, der fortæller, at stadig færre etniske minoriteter kommer til orde i de danske nyhedsmedier. Og når de så får taletid, sker det typisk i historier, der omhandler integrationsproblemer, indvandring og kriminalitet. Det er hovedbudskabet i den nye undersøgelse ” Dem vi (stadig) taler om – etniske minoriteter i danske nyhedsmedier ”, som Center for Nyhedsforskning under Roskilde Universitet har foretaget for foreningen Ansvarlig Presse. - Det er stærkt bekymrende, at stadig færre minoritetsborgere kommer til orde. Det er en gruppe, der tales meget om, men som sjældent selv inddrages i den offentlige samtale. Og når det sker, handler det typisk om, at gruppen problematiseres, siger Norma J. Martinez, der er journalist og medstifter af foreningen Ansvarlig Presse, som står bag rapporten. Undersøgelsen viser, at i 2021 er 14 procent af Danmarks befolkning ifølge Danmarks Statistik enten indvandrere eller efterkommere af indvandrere. Samtidig udgør gruppen kun 3,5 procent af de kilder, som nyhedsmedierne har benyttet. Dette er en tilbagegang fra den forrige udgave af undersøgelsen fra 2016, hvor minoritetsborgere udgjorde 12,3 procent af befolkningen men fire procent af nyhedskilderne. - Tallene punkterer profetien om, at inklusionen af minoriteter i nyhederne kommer af sig selv. Udviklingen går tværtimod den gale vej. Danmark bliver stadig mere multietnisk, og vi ser fremvæksten af en stadig større etnisk middelklasse. Men mediebilledet af etniske minoriteter følger ikke med, siger Norma J. Martinez. Savner det positive I Bokseklubben i Vollsmose er cheftræner Shahbaz Aslam helt enig i konklusionerne. Ifølge ham er det kun de negative sider af Vollsmose, der får omtale i medierne. - Vi savner, at der også bliver dækket nogle positive historier fra området. Når man kun dækker det negative, er det med til at skabe kløfter i befolkningen. - Den danske befolkning, der sidder uden for Vollsmose, tror bare, at det er en eller anden krigszone, og at alle 10.000 mennesker, der bor her, er kriminelle. Sandheden er, at det er få familier, der ødelægger det – men det er dem, der fylder i medierne, siger Shahbaz Aslam. Han kalder udviklingen med færre etniske minoriteter i medierne for ”trist”, og han mærker på egen krop, hvordan den manglende interesse fra medierne påvirker bokserne i Vollsmose Boxing. - Vi har masser af danske mestre, og vi har flere unge, der har vundet forskellige turneringer internationalt. Vi har lige fået tre jyske mestre i weekenden, men hvor meget mediedækning har vi? Hvor er de henne? - Det er trist, og det er synd for de unge mennesker. Det løfter de unge mennesker, når de bliver set og hørt og anerkendt for noget, de er gode til. Når de ikke får det, mister de måske interessen for deres sport senere, siger cheftræneren. Kom og vær med til debat Torsdag 28. april sætter TV 2 Fyn fokus på problemstillingen, når vi inviterer til debat om minoriteter i medierne. Debatten foregår hos Vollsmose Boxing i Vollsmose i det østlige Odense. Vil du med til debatten, skal du bare sende en mail til os på event@tv2fyn.dk. Du må meget gerne fortælle os, hvor mange I kommer. Din deltagelse er først bekræftet, når du har fået svar fra os. Det er naturligvis helt gratis, fordi vores debatter er en del af TV 2 Fyns øvrige journalistik. Sted : Vollsmose Boxing, Risingvej 120B, 5240 Odense NØ Hvornår : 28. april 2022. Dørene åbner klokken 16.30. Den efterfølgende debat varer fra klokken 17.00 til 18.00. Pris : Det er altid gratis at tage med til vores debatter. Se med og stil spørgsmål hjemmefra Debatten bliver sendt direkte på TV 2 Fyns hjemmeside, Facebook og TV 2 Fyns nyhedskanal. Ser du med på Facebook, kan du stille dine spørgsmål til panelet direkte i kommentarsporet. Torsdag 28. april sætter TV 2 Fyn fokus på, at stadig færre etniske minoriteter får taletid i medierne, når vi inviterer til debat hos Vollsmose Boxing. Vil du med til debatten, skal du bare sende en mail til os på event@tv2fyn.dk. Du må meget gerne fortælle os, hvor mange I kommer. Sted: Vollsmose Boxing, Risingvej 120B, 5240 Odense NØ Hvornår: 28. april 2022. Dørene åbner klokken 16.30. Den efterfølgende debat varer fra klokken 17.00 til 18.00.",1,0
47,"Grafik viser voldsomme vælgervandringer i blå blok Vælgervandringerne i blå blok er ""voldsomme"", siger Hans Redder. Se overblikket her. Stemningen ved Venstres valgfest kan ende med at blive en smule presset, når stemmerne tirsdag aften er talt op. Vælgerne flygter nemlig i stor stil fra partiet, der hele valgkampen har stået historisk dårligt i meningsmålingerne. Og nu viser en ny Megafon-måling foretaget for TV 2 og Politiken, hvor vælgerne flygter hen. Det er i særlig høj grad hos Venstre-afhopperne Inger Støjberg med Danmarksdemokraterne og Lars Løkke Rasmussen med Moderaterne, de finder husly, mens også Liberal Alliance tiltrækker de tidligere Venstre-vælgere. Venstre splittet i tre 12 procent af Venstres vælgere fulgte med partiets tidligere næstformand Inger Støjberg og vil nu sætte deres kryds ved hendes nystiftede parti, Danmarksdemokraterne, ligesom 18 procent af Venstres vælgere er fulgt med forhenværende partiformand Lars Løkke og stemmer på hans nye parti Moderaterne. Det er slet ikke overraskende, mener TV 2s politiske redaktør, Hans Redder. - Venstres store problem er jo, at partiet er blevet splintret siden sidste valg. Danmarksdemokraterne er løbet med Venstres højrefløj, Løkke og Moderaterne er løbet med midterfløjen, og så står Ellemann lidt tilbage og skal genopbygge et markant smallere Venstre, siger han. Han forklarer, at de tre partier tilsammen står til at modtage stemmer fra en stor del af vælgerne, men at det er splittelsen, der er Venstres problem – og vælgervandringerne er ""voldsomme"", mener han. - Vi taler om to partier, der ikke eksisterede for et år siden, som ændrer magtforholdene helt grundlæggende. Men det er ikke kun udbryderpartierne, Venstre bløder stemmer til. Venstres lillebror stjæler også Undersøgelsen viser, at 11 procent af de vælgere, der i 2019 stemte på Venstre, i stedet i dag vil sætte krydset ved Liberal Alliance. Det vil sige, at mere end hver tredje LA-vælger (36 procent) kommer fra Venstre. Det er helt logisk, siger Hans Redder. - Liberal Alliance kalder jo sig selv Venstres lillebror og har som formål at trække Venstre i en mere blå retning. I en valgkamp efter et år, hvor man godt kan argumentere for, at Venstre har lagt sig lidt ind mod midten, er det naturligt, at meget liberaltsindede vælgere går efter et mere rent produkt et andet sted. Liberal Alliance står da også i modsætning til Venstre til en markant fremgang i meningsmålingerne med mere end en tredobling af stemmerne siden valget i 2019. Udover Moderaterne, Danmarksdemokraterne og Liberal Alliance mister Venstre også vælgere til Socialdemokratiet (6 procent) og Det Konservative Folkeparti (6 procent). Seneste Megafon-måling spår Venstre til at få 13,6 procent af stemmerne tirsdag. Det er en meget markant nedgang til det tidligere regeringsparti, der ved folketingsvalget i 2019 fik 23,4 procent af stemmerne. Men Venstre er ikke det eneste parti, der bløder vælgere. Vælgerlussinger til DF og RV Kun 29 procent af de, der ved sidste valg stemte Dansk Folkeparti, har tænkt sig at stemme på dem igen. For Alternativet er det kun 30 procent af de tidligere vælgere, der på ny vil placere krydset ved liste Å. Det står også skidt til for Radikale Venstre og Kristendemokraterne, viser statistikken. Her er kun henholdsvis 35 procent og 40 procent af de tidligere vælgere loyale. De mest trofaste vælgere holder til gengæld til hos Socialdemokratiet, Liberal Alliance og Socialistisk Folkeparti. De beholder henholdsvis 74, 69 og 67 procent af de vælgere, som stemte på dem i 2019. Har du fundet ud af, hvilken kandidat der skal have dit kryds? Tag TV 2 Fyns kandidattest og se, hvem du er mest enig med.",0,0
